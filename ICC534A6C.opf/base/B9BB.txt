༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG9037
n/a
ImageGroup:
ISBN:
11 KG9066
9787105111138
Title:
འོད་གསལ་རྒྱན་གྱི་བཤད་པ།
l'od gsal rgyan gyi bshad pa/
ཀུན་དགའ་དཔལ་
Author:
Descriptor:
Original Publication:
kun dga' dpal
printed from computerized input
jo nang dpetshogs/:32
pe cin/
mi rigs dpe skrun khang/
2010
Place:
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
12
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US. Comments: 3/2011



I
E
ཇོ་ནང་དཔེ་ཚོགས།
ཇོ
སྤྱིའི་དེབ་སོ་གཉིས་པ།
ན
འོད་གསལ་རྒྱན་གྱི་
ཆོས་རྗེ་ཉ་དབོན་ཀུན་དགའ་དཔལ་གྱིས་མཛད།
Jonang Publication Series
རng
མི་རིགས་དཔེ་སྐྲུན་ཁང་།



主编
BJEE Ig， སྒྱུBEKE
རི་ཆོས་ངེས་དོན་རྒྱ་མཚོ། (ཀུན་མཁྱེན་རྟོན་པ་བཞི་ལྡན་གྱི་གསུང་པོད་དང་པོ།)
༧ རྒྱུད་བླའི་ཊིཀྐ། (ཀུན་མཁྱེན་རྟོན་པ་བཞི་ལྡན་གྱི་གསུང་པོད་གཉིས་པ།)
3 ཕར་ཕྱིན་མདོ་ལུགས་མ། (ཀུན་མཁྱེན་རྟོན་པ་བཞི་ལྡན་གྱི་གསུང་པོད་གསུམ་པ།) །
༄༅ ཕར་ཕྱིན་ཉ་ཊིཀ སྟོད་ཆ། (ཆོས་རྗེ་ཉ་དབོན་པའི་གསུང་པོད་དང་པོ།)
ཕར་ཕྱིན་ཉ་ཊིཀ སྨད་ཆ། (ཆོས་རྗེ་ཉ་དབོན་པའི་གསུང་པོད་གཉིས་པ། )
6 མངོན་པ་ཀུན་བཏུས། སྟོད་ཆ། (ས་བཟང་མ་ཏི་པཎ་ཆེན་གྱི་གསུང་པོད་དང་པོ།) །
༡ མངོན་པ་ཀུན་བཏུས། སྨད་ཆ། (ས་བཟང་མ་ཏི་པཎ་ཆེན་གྱི་གསུང་པོད་གཉིས་པ།)
8 བླང་དོར་རབ་གསལ། (ས་བཟང་མ་ཏི་པཎ་ཆེན་གྱི་གསུང་པོད་གསུམ་པ།)
9 ཚད་མ་རྣམ་འགྲེལ། (མཚལ་མིན་པ་བསོད་ནམས་བཟང་པོའི་གསུང་པོད་དང་པོ།)།
0 དབུ་མ་ཐེག་མཆོག (རྗེ་བཙུན་ཏཱ་ར་ནཱ་ཐའི་གསུང་པོད་དང་པོ།) །
0 འདུལ་བ་བདུད་རྩིའི་ཉིང་ཁུ། (མཚལ་མིན་པ་བསོད་ནམས་བཟང་པོའི་གསུང་པོད་གཉིས་པ།)
12 སྤྱོད་འཇུག་ས་འགྲེལ།(ས་བཟང་མ་ཏི་པཎ་ཆེན་གྱི་གསུང་པོད་བཞི་པ།)
13 རྒྱུད་བླ་ས་འགྲེལ། (ས་བཟང་མ་ཏི་པཎ་ཆེན་གྱི་གསུང་པོད་ལྔ་པ།) །
ས་བཟང་གསུང་འཐོར། (ས་བཟང་མ་ཏི་པཎ་ཆེན་གྱི་གསུང་པོད་དྲུག་པ།)
5 རྒྱུད་བླའི་འགྲེལ་བ། (ཞང་སྟོན་པ་བསོད་ནམས་གྲགས་པའི་གསུང་པོད་དང་པོ།)
16 ཇོ་ནང་ལོ་ཙཱའི་གསུང་འཐོར། (ལོ་ཙཱ་བ་བློ་གྲོས་དཔལ་གྱི་གསུང་པོད་དང་པོ།) །
17 དུས་འཁོར་རྒྱུད་མཆན། (ཇོ་ནང་ཕྱོགས་ལས་རྣམ་རྒྱལ་གྱི་གསུང་པོད་དང་པོ།)



༄༅། །འོད་གསལ་རྒྱན་གྱི་བཤད་པ་ཡིད་
ཀྱི་མུན་སེལ་སོགས་
བཞུགས་སོ། །
Joriangpa/
༄༅། །དཔལ་ལྡན་རྒྱལ་བ་ཇོ་ནང་བ།
མི་རིགས་དཔེ་སྐྲུན་ཁང་།



མི་མཇེད་ཞིང་འདིའི་སྟོན་པ་ཟས་གཙང་སྲས།



ཀྱིས་
ཕས་རྒོལ་ཟིལ་གནོན་ཆོས་རྗེ་ཉ་དབོན་པ།



དཔེ་སྐྲུན་གསལ་བཤད།
སྤྱིར་གངས་ཅན་ལྗོངས་སུ་སངས་རྒྱས་ཀྱི་བསྟན་པ་ལ་ཐེག་པ་ཆེ་ཆུང་གི་མདོ་སྡེ་འབྱམས་སུ་ཀླས་
ཤིང་རྒྱ་བོད་ཀྱི་ལོ་པཎ་རྣམས་དང་ས་དགེ་བཀའ་རྙིང་གི་རིས་སུ་མ་ཆད་པའི་འཆད་སྤེལ་རྒྱ་ཆེར་བྱས་
པའི་བསྐལ་བཟང་འདིར། དཔལ་རྒྱལ་བ་ཇོ་ནང་བའི་གྲུབ་མཐའ་ལ་ཡང་ངག་དབང་ཀུན་དགའ་འཇམ་
དབྱངས་བློ་གྲོས་ཁོང་གིས་གཙོ་བྱས་པའི་ཇོ་ནང་བའི་དགོན་སྡེ་དག་གིས་མཁས་དབང་རྣམས་ཟུར་
དུ་རུབ་ནས་གནའ་དཔེ་འཚོལ་སྡུད་ཚན་ཆུང་ཞིག་བཙུགས་ཤིང་ཇོ་ནང་བའི་དཔེ་རྙིང་དཀོན་པ་དག་
ཀྱང་དག་སྒྲིག་བྱས་པས་ད་བར་དེབ་སོ་གསུམ་པར་བསྐྲུན་ཞུས་ཟིན་པ་དང་ད་དུང་མུ་མཐུད་ནས་
གནའ་དཔེ་འཚོལ་སྡུད་དང་ཕྱོགས་སྒྲིག་བྱེད་བཞིན་པ་ཡིན། །
《ཇོ་ནང་དཔེ་ཚོགས་》འདི་ཉིད་པར་སྐྲུན་བྱེད་པ་འདིས། བོད་ཀྱི་རིག་གནས་སྤྱི་དང༌། ཁྱད་
པར་དཔལ་རྒྱལ་བ་ཇོ་ནང་བའི་གྲུབ་མཐའི་ཁྱད་ཆོས་སོགས་ལ་ཞིབ་འཇུག་བྱེད་པར་དོན་སྙིང་དང་།
རིན་ཐང་ཆེ་བར་གདོན་མི་ཟ་ལ། དེ་ཙམ་དུ་མ་ཟད་དུས་རབས་ཉེར་གཅིག་པར་ཚན་རིག་དང་རྐྱ་
སྒྲིལ་དུ་འགྲོ་ཐུབ་པའི་ལྟ་གྲུབ་ཅིག་ནུབ་མེད་དུ་བསླངས་པའི་དགེ་བའི་མཛད་བཟང་ཞིག་ཡིན་པར་
བསྙོན་དུ་མེད། འོན་ཏེ་རྩ་ཆེའི་དཔེ་དཀོན་འདི་དག་པོ་ཏ་ལ་དང་། འབྲས་སྤུངས་ཀྱི་དཔེ་མཛོད་ཁང་
སོགས་མདོ་དབུས་ཁམས་གསུམ་ནས་འཚོལ་སྡུད་བྱས་པའི་དཔེ་རྙིང་ཡིན་སྟབས་ཡིག་འབྲུ་མི་གསལ་
ཞིང་ཆད་ལྷག་ཤོར་བ་དང་། སྐུང་ཡིག་མང་དུ་ཡོད་པ་རྣམས་ལ་ཞུ་དག་བྱེད་སྐབས་འགའ་ཞིག་གཤིབ་
བསྡུར་བྱེད་པའི་དཔེ་རག་སྟེ་དག་བཅོས་ལེགས་པར་བྱེད་ཐུབ་ཡོད་མོད། ཁ་ཤས་ལ་མ་ཡིག་གཅིག་
ལས་མེད་ཕྱིར་ཡིག་འབྲུ་མི་གསལ་ཞིང་དཔོག་པར་དཀའ་བ་རེ་ཟུང་འདུག་པ་རྣམས་འོལ་ཚོད་ཀྱིས་
མ་བཅོས་པར་སྐོར་རྟགས་བརྒྱབ་སྟེ་མ་ཕྱི་སོར་འཇོག་བྱས་ཡོད་པས་མཁྱེན་ལྡན་མཁས་དབང་རྣམས་
ཀྱིས་དག་བཅོས་ཡོང་བར་དགོངས་བསྐུལ་ཞུ་རྒྱུ་བཅས།
མི་རིགས་དཔེ་སྐྲུན་ཁང་།



ਸ਼ਰਮਾ ਨੇ
ਕਰ
ਪਾਲ ਨੂੰ
ਖ਼ਸਲਤਨ
ਮਾਰ ਮਲ ਨੇ ਦੋ-
ਨੂੰ
ਸਨ
ਸਪੀ ਨਹੀਂ
ਗਿਆਨ
ਇਸ
ਹੀ
ਨਸਲ
ਸਿੰਘ ਸਾਬਕਾ ਸਲ
ਸਰ ਲੋਕ ਇਸ
ਸਿੰਘ ਨੂੰ ਵੀ ਇਸ
i ਸ
ਨੇ
ਦੀ
ਨੂੰ
ਤ ਬੀਯ
ਆਪ
ਸਧਾਰਨ
10
ਦਾ ਨਾ
ਜੀ
ਅਕਬਰ 5 ਪੁਲਸਸ ਸ ਸ ਸ ਸ ਸ
ਬਣ ਜਸ ਦਾ ਮਨ ਉਸ ਦਾ ਨਾਮ ਨੂੰ ਦਾਨ ਕਰ
ਪਾਈ ਈ ਸ
ਸ ਸ ਸਿੰਘ
,



དཀར་ཆག
--(46)
ཐོག་མའི་གླེང་བརྗོད།་་
..............................(1)
ཆོས་རྗེ་ཉ་དབོན་པའི་རྣམ་ཐར་མདོར་བསྡུས།་་་
༄༅། །འོད་གསལ་རྒྱན་གྱི་བཤད་པ་ཡིད་ཀྱི་མུན་སེལ་
ཞེས་བྱ་བ་བཞུགས་སོ།།་་་་་་་་་
༄༅། །བསྟན་པ་སྤྱི་འགྲེལ་གྱི་རྣམ་བཤད་དགོངས་པ་རྣམ་གསལ་ཡིད་ཀྱི་
མུན་སེལ་ཞེས་བྱ་བ་བཞུགས་སོ།།་་
--(45)
༡ རྩོམ་པ་ལ་འཇུག་པ་ཀླད་ཀྱི་དོན་ལ་གཉིས།་་་
(46)
༡ མིང་དོན་གྱི་འབྲེལ་བ་ཤེས་པའི་ཆེད་དུ་བསྟན་བཅོས་ཀྱི་མཚན་སྨོས་པ།་་་
༢ རྩོམ་པ་མཐར་ཕྱིན་པའི་ཆེད་དུ་མཆོད་པར་བརྗོད་པ།་
..(47)
༢ བརྩམ་པར་བྱ་བ་གཞུང་གི་དོན་ལ་བརྒྱད།་་་
...(49)
༡ བཀའ་འཁོར་ལོ་རིམ་པ་གསུམ་གྱི་སོ་སོའི་དགོངས་དོན་ཕྱིན་ཅི་མ་ལོག་པར་རྟོགས་ནས་
སྟོན་པའི་རྒྱུ་མཚན་གྱིས་བླ་མ་ལ་གུས་པས་འདུད་པ་ལ་གསུམ།
....(50)
༡ ཆོས་འཁོར་དང་བོའི་དགོངས་དོན།་་་་
.....(50)
༢ ཆོས་འཁོར་གཉིས་པའི་དགོངས་དོན།་་
....(70)
༣ ཆོས་འཁོར་གསུམ་པའི་དགོངས་དོན།་་་
..(95)
༢ དུས་ཀྱི་འཁོར་ལོའི་རྒྱུད་ཀྱི་བརྗོད་བྱ་གཙོ་བོར་བྱས་པའི་རྒྱུད་ཀྱི་དོན་ཕྱིན་ཅི་མ་ལོག་པར་
རྟོགས་ནས་སྟོན་པའི་རྒྱུ་མཚན་གྱིས་བླ་མ་ལ་གུས་པས་འདུད་པ།་་
................(103)
༣ འཁོར་ལོ་གསུམ་ཀའི་དགོངས་དོན་ཕྱིན་ཅི་མ་ལོག་པར་རྟོགས་ནས་སྟོན་པའི་རྒྱུ་མཚན་གྱིས་ ་ ་ ་
བླ་མ་ལ་གུས་པས་འདུད་པ།།
...(106



.:(116)
....(120)
ཇོ་ནང་དཔེ་ཚོགས། །
སྤྱིའི་དེབ་སོ་གཉིས་པ།
༤ མདོ་སྔགས་གཉིས་ཀའི་དགོངས་དོན་ཕྱིན་ཅི་མ་ལོག་པར་རྟོགས་ནས་སྟོན་པའི་རྒྱུ་མཚན་གྱིས་
བླ་མ་ལ་གུས་པས་འདུད་པ།་་་་
......(110)
༥ ཁྱད་པར་སྔགས་ཀྱི་དགོངས་དོན་ཕྱིན་ཅི་མ་ལོག་པར་རྟོགས་ནས་སྟོན་པའི་རྒྱུ་མཚན་གྱིས་
བླ་མ་ལ་གུས་པས་འདུད་པ་ལ་བཞི།་་་་་་་
....(116)
༡ མཐར་ཐུག་གི་བདེ་སྟོང་དཔེས་བསྟན་པ།་་་༌༌་་
..........................
༢ མཐར་ཐུག་གི་སྟོང་ཉིད་ཀྱི་མཚན་གྱི་རྣམ་གྲངས།་་་
.....(117)
༣ མཐར་ཐུག་གི་བདེ་ཆེན་གྱི་མཚན་གྱི་རྣམ་གྲངས།་་༌་་
:(118)
༤ བདེ་སྟོང་ཟུང་འཇུག་གི་མཚན་གྱི་རྣམ་གྲངས་བསྟན་པའི་སྒོ་ནས་བསྟོད་པ།་་་...
:(119)
༦ གཞི་ལམ་འབྲས་གསུམ་གྱི་དགོངས་དོན་ཕྱིན་ཅི་མ་ལོག་པར་རྟོགས་ནས་སྟོན་པའི་རྒྱུ་མཚན་གྱིས་
བླ་མ་ལ་གུས་པས་འདུད་པ།་་་་་་
༧ ཚོགས་གཉིས་ཀྱི་འབྲས་བུ་སྐུ་གཉིས་འཕྲིན་ལས་དང་བཅས་པ་ཕྱིན་ཅི་མ་ལོག་པར་རྟོགས་ནས་སྟོན་པའི་
རྒྱུ་མཚན་གྱིས་བླ་མ་ལ་གུས་པས་འདུད་པ།་་
...(122)
༨ འཁོར་ལོ་རིམ་གསུམ་སོགས་ཐམས་ཅད་ཀྱི་མཐར་ཐུག་ཕྱིན་ཅི་མ་ལོག་པར་རྟོགས་ནས་སྟོན་པའི་རྒྱུ་
མཚན་གྱིས་བླ་མ་ལ་གུས་པས་འདུད་པ།་་་
..........(125)
༣ བརྩམ་པ་མཐར་ཕྱིན་པ་མཇུག་གི་དོན་
........……..(131)
༄༅། །གཞི་ལམ་འབྲས་གསུམ་ལས་བརྩམས་པའི་དྲིས་ལན་
ཡིད་ཀྱི་མུན་སེལ་ཞེས་བྱ་བ་བཞུགས་སོ།།
..(135)
༡ ཐོག་མར་གཞི་ལམ་འབྲས་བུ་སོགས་ངོས་བཟུང་པ།
:(136)
༢ དེ་ལ་མ་རྟོགས་ལོག་རྟོག་ཐེ་ཚོམ་གྱི་འཁྲུལ་བ་དགག་པ།་་་
.....(146)
༣ མཁས་པའི་བཞེད་ཚུལ་མདོ་ཙམ་སྨོས་ཏེ། རྒྱས་པར་གཞན་ལས་
ཤེས་བྱར་བསྟན་པ།་་་་་་་་་་་་་་
(282)
༤ བརྟགས་དཔྱད་བྱས་ནས་ཆོས་ལ་འཇུག་གི་ལྷག་དད་ཙམ་
གྱིས་འཇུག་པ་མི་འཐད་པའི་ཚུལ།་་་་་་་
...(283)
༄༅། །བསྟན་པ་སྤྱི་འགྲེལ་གྱི་འགྲེལ་པ་བཞུགས་སོ།།
...(295)
ཤེས་རབ་མེ་ལྕེས།
པར་བྱང་སྨོན་ཚིག་་་
.................(353)
...............༌༌་་༌༌༌་་་་་་་་་་་



ཐོག་མའི་གླེང་བརྗོད།
མི་རིགས་ཆོས་ལུགས་གྲུབ་མཐའ་གང་ཡིན། དེ་ལ་མོས་པ་དག་གིས་དེ་དང་དེའི་གཞུང་
ལུགས་འཛིན་པ་དང་སྐྱོང་བ་སྤེལ་བ་ནི་འགན་འཁྲིར་གཙོ་བོ་ཞིག་ཆོས་ཉིད་དུ་ཆགས་པས། འདིར་
གནའ་སྔ་མོ་ནས་ཇོ་ནང་བའི་བྱིན་རླབས་དོན་གྱི་བརྒྱུད་པའི་བླ་མ་རྣམས་ཀྱི་བཀའ་འབུམ་ཐེངས་
མང་པོ་ཕྱོགས་བསྒྲིགས་བྱས་པ། དཔེ་རྙིང་བྲིས་མ་དང་། ཤིང་པར་གང་མང་མ་ཉམས་པར་མཐོང་
བ་ཡོད།
| དུས་རབས་རེ་དང་འཕོ་འགྱུར་རེའི་དབང་གིས་ཆགས་སྟོང་འཇིག་གསུམ་གྱི་བརྒྱུད་རིམ་ཁྲོད།
དུས་རབས་བཅུ་བདུན་པའི་དུས་སྐབས་སུ། གཙང་རྟག་བརྟན་དམ་ཆོས་གླིང་ངེས་དོན་དགའ་བའི་
ཚལ་ཆེན་པོར། མདོ་དང༌རྒྱུད་སྡེ་དུ་མ། ཁྱད་པར་དུ་ཆོས་ རྗེ་ ཀུན་མཁྱེན་ རིན་ པོ་ཆེ་ཡབ་སྲས་
སོགས་ཀྱི་བཀའ་འབུམ། རྗེ་བཙུན་ཏཱ་ར་ནཱ་ཐའི་བཀའ་འབུམ་བཞི་བཅུ་སོགས་གསུང་རབ་ཀྱི་པར་
ཤིང་བརྒྱ་ཕྲག་ལྷག བརྐོས་པ་དང་ཕྱོགས་བསྒྲིགས་བྱས་པ། རྟག་བརྟན་པར་མ་རྒྱུད་བཞིའི་པར་
བསྐྲུན་མཇུག་བྱང་ན། རྗེ་བཙུན་ཏཱ་ར་ནཱ་ཐའི་བླ་སྨན་ལྷུན་སྡིངས་བདུད་རྩི་འགྱུར་མེད་ཀྱིས་གསལ་
བོར་བཤད་ཡོད། །
ཡང་དུས་རབས་བཅུ་དགུ་པའི་དུས། མདོ་སྨད་དུ་རྒྱལ་རོང་རྒྱལ་པོ་ཚེ་དབང་དྲག་རྒྱལ་གྱིས་ཏཱ་
ར་ནཱ་ཐའི་བཀའ་འབུམ་སོགས་པར་དུ་བརྐོས་པ་དང༌། སྤྱི་ལོ༡༩༡༥ཡས་མས་སུ་ཛ་འགོ་དགོན་དུ་
ཆོས་རྗེ་ཀུན་མཁྱེན་རིན་པོ་ཆེའི་གསུང་འབུམ། མཁས་དབང་བློ་བཟང་མཆོག་གྲུབ་ཀྱི་ བཀའ་
འབུམ་གསར་དུ་བརྐོས་པ་སོགས་ཀྱིས། བསྟན་པ་ལ་ཕན་ངེས་ཀྱི་བྱ་བ་རླབས་ཆེན་དུ་མ་གཉེར། །
ཁྱད་པར་དུ་སྤྱི་ལོ་༡༩༩༣ལོར་ཆོས་རྗེ་དམ་པ་ངག་དབང་ཡོན་ཏན་བཟང་པོས། དོལ་པོ་པའི་
བཀའ་འབུམ། ཏཱ་ར་ནཱ་ཐའི་བཀའ་འབུམ། ངག་དབང་བློ་གྲོས་གྲགས་པའི་བཀའ་འབུམ། སྦྱོར་
དྲུག་བླ་མ་བརྒྱུད་པ་རྣམས་ཀྱི་གསུང་ཁ་ཤས་དང་། ཇོ་ནང་བའི་ཐུགས་སྲས་དག་དང༌། མདོ་སྨད་



པ་ཐུབ་བསྟན་དགེ་ལེགས་རྒྱ་མཚོ་ཡབ་སྲས་ཀྱི་གསུང་པོད་ཁ་ཤས། གཞན་རྒྱུད་སྡེ་དུ་མའི་པར་
ཤིང་སོགས་པོད་བརྒྱད་ཅུ་ཙམ་དང་། དཀྱིལ་ཐང་སོགས་ཀྱི་པར་ཤིང་བརྐོས་ཏེ་ཕྱོགས་སྒྲིག་གིས།
ངེས་དོན་ལྟ་གྲུབ་འདིའི་གཞུང་ལུགས་ཀྱི་ཡིག་ཆ་དང་། ཐུན་མིན་གྱི་རིག་གཞུང་གི་སྟོང་བའི་བར་
ཆ་གསབ་པས། ཞག་དང་ཟླ་བ། ལོ་རབས་ནས་དུས་རབས་ཀྱི་སྐར་ཆ་བསགས། དུས་ཚོད་ནི་
ནམ་ཡང་མི་སྡོད་ཀྱང་། ཉམས་པ་གསོ། མི་ཉམས་པ་སྤེལ་བའི་རླབས་ཆེན་གྱི་མཛད་རྗེས་ནི། ཕྱི་
རབས་པ་ཚོའི་སྙིང་ན་མི་བསྙེལ་བའི་ལོ་རྒྱུས། བླ་མེད་ཀྱི་ཀ་བ་ཞིག་བསླངས།
མཛད་པ་མཇུག་འཕྲོ་ཅན་དུས་འཁོར་བསྡུས་རྒྱུད་དང་། འགྲེལ་ཆེན་དྲི་མེད་འོད། གཞན་ཆོས་
བརྒྱུད་རིས་མེད་ཁག་གི་ཡིག་ཆའི་པར་ཤིང་ཕྱོགས་སྒྲིག་སོགས། སྤྲུལ་འཇམ་དབྱངས་བློ་གྲོས་
ཀྱིས་མཇུག་བསྐྱང་བཞིན། རྗེ་བཙུན་དམ་པའི་དགོངས་བཞེད་ལྟར། ཡིག་ཆ་དེ་དག་འཕྲུལ་པར་
བྱས་ཏེ། མདོ་དབུས་གཙང་གསུམ་གྱི་དགོན་སྡེ་རྣམས་དང༌། འཛམ་གླིང་གི་ནང་བའི་དཔེ་མཛོད་
ཁག་རིན་མེད་འགྲེམ་སྤེལ་དགོས་པ་བཀའ་གསུང་ནན་མོ་ཡོད་པས་སྤྱི་ལོ ༢༠༠༢ལོའི་ཟླ་༨པའི་ཚེས་
༡༣ཐུགས་སྲས་འཇམ་དབྱངས་བློ་གྲོས་སོགས་བླ་གྲྭ་བརྒྱ་ཙམ། བསམ་ཡས། ས་སྐྱ། ཇོ་ནང༌།
མཚུར་ཕུ། གདན་ས་གསུམ་དང༌། བཀྲ་ཤིས་ལྷུན་པོ། བླ་བྲང༌། སྐུ་འབུམ། རེབ་གོང་སོགས་
སོགས་སུ་བཅར་ཏེ། གསུང་འབུམ་ཕུལ་བས། དགོན་སྡེ་དང་ཆོས་བརྒྱུད་སོ་སོའི་ཐུགས་མཉེས་པ་
ཆེན་པོས་ཤིས་ཚིག་གི་བསྔགས་བརྗོད།
འདི་ནི་འཇིག་རྟེན་དགེ་བའི་བཀྲ་ཤིས་དང་པོ་ཞེས་པས་མཚོན། དཔལ་རྒྱལ་བ་ཇོ་ནང་
བའི་བསྟན་པའི་མངའ་བདག་མཁན་རྡོ་རྗེ་སློབ་དཔོན་ཡོན་ཏན་བཟང་པོའི་བཀའ་གསུང་བཞིན་
སྤྲུལ་སྐུ་འཇམ་དབྱངས་བློ་གྲོས་སོགས་ནས་ཇོ་ནང་བླ་མ་རྗེ་རྣམ་གསུམ་སོགས་ཀྱི་གསུང་འབུམ་
ཁྱོན་པོད་ཏི་ང་དྲུག་འདི་ག་དཔལ་ས་སྐྱའི་མཁས་མང་འདུས་ཚོགས་ཀྱི་དྲུང་དུ་ལེགས་པར་འབྱོར་
བྱུང་། དཔལ་ས་སྐྱའི་དོ་དམ་ཨུ་ཡོན་ལྷན་ཁང་ནས།
ལ་དན་དབང་ཚོ ར་ཕུལ་བས།
བྱུང་འཛིན་དང་གཟེངས་བསྟོད་ཀྱི་ཡི་གེ་མང་། ཁྱོན་པོད་ལྔ་ཁྲི་ལྷག་འགྲེམ་སྤེལ་བྱས། སླར་ཡང་
སྤྱི་ལོ་ ༢༠༠༤ལོར་འབྲས་སྤུངས་གནས་བཅུ་དཔེ་མཛོད་ཁང་སོགས་དངོས་བརྒྱུད་ཅི་རིགས་དཀའ་
ཞེས་སོགས་ཆོས་བརྒྱད་གཞན། དགོན་སྡེ་



ལས་བགྱིས་པས། སྔོན་གྱི་ཇོ་ནང་དཔེ་དཀོན་ཡིག་ཆ་ཅི་རིགས་དང་དཔེ་རྙིང་བཅུ་ཕྲག་ཁ་ཤས་རྙེད་
པ་དེ་གའི་འགན་འཛིན་དག་གིས་རྒྱབ་སྐྱོར་ལ་ང་ཚོའི་སྙིང་ནས་ཐུགས་རྗེ་ཆེ་ཞུ།
སྤྱི་ལོ༢༠༠༥ལོར་ཇོ་ནང་བསྟན་འགྲོ་ཀུན་ཕན་ལྷན་ཚོགས་ཐེངས་གཉིས་པའི་སྐབས། དགོན་སྡེ་
སོ་སོའི་སྐུ་ཚབ་དང་མཁན་སྤྲུལ་རྣམས་ཀྱིས་མོས་མཐུན་ལྟར། དེང་དུས་དང་མཐུན་པའི་ཇོ་ནང་
དཔེ་ཚོགས་ཞེས་པ་འདོན་པའི་འཆར་གཞི་ལྟར་དཔེ་རྙིང་ཕྱོགས་སྒྲིག་ཚོགས་པ་གསར་འཛུགས་
བྱས་ཏེ། དཔེ་རྙིང་འཚོལ་སྡུད་པ་དང་དག་སྒྲིག་པའི་མི་སྣ་རྩ་འཛུགས་བྱས་ཏེ། ཚོགས་པ་འདིའི་
ཚོགས་གཙོ་མང་མོས་ཀྱིས་མཆོག་སྤྲུལ་འདིའི་རབ་དང་རིམ་པའི་མཛད་རྗེས་ལ་ཡིད་མགུར་ཐེབས་
ཏེ་བདམ་ཐོན་བྱུང་བ་ཡིན། དེབ་ཕྲེང་དང་པོ་ནས་སོ་གསུམ་བར་ལེགས་འགྲུབ་བྱུང་ནས་རྒྱ་ཆེའི་
ཀློག་པ་པོའི་སྤྱན་ལམ་དུ་བསྟར་བ་འདི། མཆོག་སྤྲུལ་དམ་པ་འཇམ་དབྱངས་བློ་གྲོས་ལགས་ཀྱི་
ཐུགས་བསྐྱེད་ཁོ་ན།
མཆོག་སྤྲུལ་འདི་ནི་༧རྗེ་བཙུན་བླ་མ་ཡོན་ཏན་བཟང་པོའི་སྔ་ཕྱིར་དགོངས་གཞིགས་མཛད་དེ་
བསྟན་པ་ལ་སྲིད་ཞུ་བསྒྲུབ་ནུས་པར་དགོངས་ཏེ། བཀའི་གཟེངས་བསྟོད་དང་མཚན་གནས་བསྩལ་
བ་བཞིན། བསྟན་པ་ལ་བྱ་བ་རྒྱ་ཆེར་མཛད་བཞིན་གནས། ལས་བྱ་འདིར་ཞུགས་པའི་གཞུང་ལུགས་
ལ་མཁས་པ་དག་དཔེ་ཁྲིད་ཀྱི་བར་གསེང་དུ་དཀར་ཆག་ཙམ་སྒྲིག་པ་མ་གཏོགས་ཞུ་དག་གི་དུས་ཚོད་
ཧ་ཅང་ཐུང་། སྔ་ཕྱི་བྱས་ནས་དག་སྒྲིག་པའི་མི་སྣ་བཅུ་ཕྲག་གསུམ་གྱིས་གཉིད་ཆག་ཟས་བརྗེད་
ཀྱིས་འབད་པས་སྒྲུབ་ཀྱང། དཔེ་ཚོགས་འདིའི་མ་ཡིག་དཔེ་རྙིང་ཡིན་གཤིས་སྐུང་ཡིག་མང་བ་དང་།
ཁ་ཤས་དག་ཆ་ཞན་པ། འབྲི་ཚུལ་གཞན་དང་ནང་དོན་ཟབ་པས། ང་ཚོ་ལ་མཐུན་རྐྱེན་མི་འགྲིག་པ་
བསྟུད་མར་བྱུང་བས་ཀློག་པ་པོའི་དགོངས་པ་མཐུན་མིན་ཅི་རིགས་སུ་ངེས་ན་ཁྱེད་ཀྱི་སྤྱན་བསྟར་བ་
ནས་དགོངས་ཚུལ་ཐོན་དང་། བསྐྱར་དུ་དཔེ་ཚོགས་རྣམས་ཆབས་ཅིག་ཏུ་པར་ཐེངས་གཉིས་པ་འདོན་
པའི་སྤོབས་པ་དང་ཡིད་ཆེས་ཡོད་པས་སྤུས་ལེགས་སུ་འགྲོ་ངེས།
གཞན་དཔེ་མི་འདྲ་བ་དང་དོགས་གནས་ཡོད་པའི་རིགས་དེབ་ཀྱི་ཆོས་ཚན་སོ་སོའི་མཇུག་ཏུ་
ཀོར་རྟགས་ཁ་ཤས་བཞག་པ་གསལ་བཤད་དེར་ལྟ་དགོས།
ཞེས་ཇོ་ནང་དཔེ་སྒྲིག་ཚན་ཆུང་གིས།



ਤਾਂ ਜੋ
ਸ
ਰੀਰ
ਨੂੰ
ਤਖ਼ਤ



༈ ཆོས་རྗེ་ཉ་དབོན་པའི་རྣམ་ཐར་
མདོར་བསྡུས།
ད་ནི་འཇམ་དཔལ་གྱི་རྣམ་འཕྲུལ། (ཆོས་བརྒྱུད་ཆེན་པོ་དཔལ་ལྡན་ཇོ་ནང་བའི་ཀུན་མཁྱེན་ཡབ་སྲས་བཅོ་ལྔའི་ནང་ཚན་དུ་གྱུར་བ།
དབུས་གཙང་མཁས་པ་དྲུག་གི་རྩེ་མོ། ཇོ་ནང་བའི་བྱིན་རླབས་དོན་བརྒྱུད་ཀྱི་རིམ་པ་ལྟར་ན་ཉི་ཤུ་བ)ཆོས་རྗེ་ཉ་དབོན་པའི་འཁྲུངས་ཡུལ་ནི་ཉང་
པོའོ། །ཡབ་རྣམ་རྒྱལ་དང་། ཡུམ་པདྨ་སྒྲོན་ནོ། །ཤིང་མོ་བྱའི་ལོ་(རབ་བྱུང་ལྔ་བ་ཡིན་པར་སེམས་སྤྱི་ལོ ༡༢༨༥ ནས་ ༡༣༧༩ ལོ)
ཐ་སྐར་ཟླ་བའི་ཚེས་བརྒྱད་ལ་སྐུ་འཁྲུངས་སོ། །(རྗེ་འདི་བའི་འཁྲུངས་འདས་བཞེད་པ་མི་མཐུན་པ་དུ་མ་ལས། གྲགས་པ་དཔལ་བཟང་གི་
བསྟན་རྩིས་ལས། དེ་ལ་མིག་སྦྱངས་མེ་ཕོ་སྟག་གི་ལོ། །མཚུངས་མེད་ཉ་དབོན་འཁྲུངས་ནས་དོན་གཅིག་བཞུགས། །དེ་ལྟར་ན་རབ་ལོ་ལྔ་བ་ཟད་ཁ་མའི་མེ་སྟག་སྤྱི་
ལོ༡༣༢༦ ནས ༡༣༩༦)འཁྲུངས་མ་ཐག་ཏུ་ནམ་མཁའ་ལ་ཨ་ར་པ་ཙ་ནའི་སྒྲ་སྒྲོགས། ས་གཡོས་འཇའ་དང་
རོལ་མོའི་སྒྲ་གྲགས། དེ་ནས་བཟུང་སྟེ་ཡུལ་དུ་ལོ་ལེགས། དུས་འཁྲུགས་ཆད། ནད་ཡམས་ཞི་བ་སོགས་
ངོ་མཚར་དཔག་མེད་བྱུང་ངོ༌། །ལོ་གསུམ་ལོན་ནས་མཚན་བརྗོད་འདོན་པ་དང་། ཡུལ་མི་རྣམས་འདི་ནི་
རིགས་བཟང་གཅིག་ཡིན་ཞེས་གླེང་ངོ༌། །ལོ་བཞི་ལོན་ནས་(མེ་ཡོས་ལོ་ཆོས་རྗེ་ཡོན་ཏན་རྒྱ་མཚོ་གཤེགས་པའི་དུས། གྲགས་
པའི་བསྟན་རྩིས་ལྟར་ན་ཉ་དབོན་འཁྲུངས་ནས་ལོ་བཞི་ཡས་མས་སུ་འགྲིགས་)ཇོ་ནང་དཔལ་དུ་ཆོས་རྗེ་ཡོན་ཏན་རྒྱ་མཚོའི་མདུན་དུ་མི་
སྡེ་ལྷ་སྡེ་རྣམས་འཚོགས་ནས་ཆོས་གྲྭར་མ་བུ་གཉིས་ཕྱིན་པར་ཆོས་རྗེས་སྤྱན་ཅེ་རེར་གཟིགས་ནས། ཕྱག་
འཛུབ་བསྟན་ནས་བཞད། འཇམ་དབྱངས་གསར་མའི་སྐུ་སྐྱེས་ཡིན་ཞེས་ལུང་བསྟན་ཏོ། །དེ་ནས་ས་
སྐྱར་བྱོན་ནས་ཡི་གེའི་གྲྭ་ལ་འཇུག་ཅིང་ཤེས་རབ་ཕུལ་དུ་ཕྱིན་པར་གྱུར་ཏོ། ། གཞུང་ཆེན་ཚད་མ་རིག་
པའི་རྒྱན་དགུང་ལོ་བདུན་པ་ནས་ཁོང་དུ་ཆུད་དོ། །དེའི་དགོངས་དོན་ཞོར་ལ་མཁྱེན་ཏོ། །དེ་ནས་
མངོན་པའི་གཞུང་ཚར་གཅིག་ཉན་པས་ཚིག་དོན་ལེགས་པར་བློ་ལ་ཟིན་ནོ། །ལོ་ལྔའི་བར་དུ་ཕར་ཚད་
མངོན་འདུལ་གྱི་གཞུང་འགྲེལ་ཁོ་ན་ལ་སློབ་གཉེར་དྲིལ་བས། ཤིན་ཏུ་མཁས་པའི་གྲགས་པ་བྱུང་ངོ༌། །



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
དེ་ནས་དགུང་ལོ་བཅུ་གཉིས་སུ་མཁན་ཆེན་ཉི་མ་རྒྱལ་མཚན་ལ་དགེ་ཚུལ་མཛད་དེ། མཚན་ཀུན་དགའ་
དཔལ་བཟང་ཞེས་གསོལ་ཏེ། དེར་དགེ་ཚུལ་གྱི་སོ་ཐར་རིགས་བདུན་གྱི་ཆོས་སྐོར་ལེགས་པར་གསན་
ཅིང་མཁྱེན་ཏོ། །དེ་ནས་སྟག་ལུང་དུ་བྱོན་ཏེ་རིན་ཆེན་བཟང་པོ་ལ་ཕར་ཚད་མངོན་འདུལ་གསན། དེ་
ནས་སྣར་ཐང་དུ་བྱོན་ནས་སློབ་དཔོན་མཆིམས་བློ་བཟང་གྲགས་པ་ལ་མཛོད་འགྲེལ། སྤྱོད་འཇུག་རྡོར་
ཕྲེང་། བདེ་མཆོག་རྩ་རྒྱུད། རྒྱུད་ཕྱི་མ། མཁའ་འགྲོ་རྒྱ་མཚོའི་རྒྱུད། ཟླ་གསང་ཐིག་ལེ། སྤྱན་རས་གཟིགས་
པདྨ་ཅན། འཕགས་པ་ཀླུ་སྒྲུབ་ཀྱི་རིགས་ཚོགས་བསྟོད་ཚོགས་རྣམས་གསན་ནོ། །དེ་ནས་ནག་ཕུག་ཏུ་
བྱོན་ནས་མཁན་ཆེན་ཆོས་ཀྱི་གྲགས་པ་ལ། སྦྱོང་རྒྱུད་དེའི་དབང་། ཡུམ་སྐོར་གྱི་ལུང་། ནེ་གུ་ནཱ་རོ་
རྟོགས་པ་བདུན་པ། གཤེད་དམར། དགྲ་ནག གདོང་དྲུག་གི་རྒྱུད། ཁྲག་འཐུང་མངོན་འབྱུང་། མཁའ་
འགྲོ་ཀུན་སྤྱོད་ཀྱི་རྒྱུད་སོགས་མང་པོ་གསན་ནོ། །དེ་ནས་དགུང་ལོ་བཅུ་དགུར་སྙེ་ཐང་དུ་བྱོན་ནས།
མཁན་ཆེན་བཀྲ་ཤིས་སེང་གེའི་མདུན་དུ་བསྙེན་རྫོགས་མཛད་པས་དགེ་སློང་རྡོ་རྗེ་འཛིན་པར་གྱུར་ཏོ། །
སྐུ་ལ་ཚུལ་ཁྲིམས་ཀྱི་དྲི་བཟང་སྣོམ་པར་མངོན་ནོ། །དེ་ནས་ཞྭ་ལུ་དང༌། གསང་ཕུ་གདན་ས་མཐིལ་
མཚུར་ཕུ་འབྲི་གུང༌། ལྷ་ས། བསམ་ཡས། འཆིང་ཕུག་ལ་སོགས་དབུས་གཙང་ཀུན་ལ་གྲྭ་སྐོར་མཛད་དོ། །
འགྲན་ཟླ་བྲལ་བའི་རྩོད་བྲལ་བའི་རྩོད་རྒྱལ་བ་ཞེས་གྲགས་སོ། །དེའི་ཚེ་ཆོས་རྗེ་ཀུན་མཁྱེན་ཆེན་པོ་བྱ་
རྒོད་གཤོང་དུ་བྱོན་པའི་དུས་སུ་ཞལ་མཇལ་ནས། གསུང་གླེང་མཛད་པས་ཆོས་རྗེ་རིན་པོ་ཆེ་མཉེས་ནས་
གནང་སྦྱིན་མཛད་དོ། །ཁོང་ཀྱང་ཆོས་རྗེའི་གསུང་ཐོས་པ་ཙམ་གྱིས་བློ་གྲོས་པད་མོའི་ཁ་ཕྱེས་ནས། མི་
ཕྱེད་པའི་དད་པ་སྐྱེས་ཏེ་ཇོ་ནང་དཔལ་དུ་བྱོན་པའི་ཞབས་ཏོག་མཛད་ནས། དུས་ཀྱི་འཁོར་ལོའི་དབང་།
རྡོར་ཕྲེང་ཞེ་བཞིའམ་བཞི་བཅུར་ཕྱེ་བ། ཉེར་བརྒྱད་དུ་ཕྱེ་བ། གཤེད་དམར་ལྷ་ལྔ། སྒྲོལ་མ་རྔོག་ལུགས།
རྟག་མགྲིན་ཕྱག་རྡོར། ཚེ་དཔག་མེད་ལྷ་དགུ་སྟེ། དེ་དག་གི་དབང་ལུང་། ལམ་འབྲས་ས་ལུགས་ཞ་
ལུགས། ཡེ་ཤེས་སྤྱན་སྒྲུབ། སྦས་པ་མིག་འབྱེད། སྦྱོར་དྲུག་ལ་སོགས་ཁྲིད་རིགས་ཐམས་ཅད་གསན་
ཅིང་། དེ་ནས་སེམས་འགྲེལ་སྐོར་གསུམ། གུར་བརྟག་སམ་གསུམ། ངེས་དོན་མདོ་བཅུ་ལ་སོགས་བོད་
ཀྱི་འགྱུར་ཚད་ཐམས་ཅད་ལེགས་པར་ཞུས་སོ། །དགུང་ལོ་ང་དྲུག་གི་བར་དུ་ཆོས་རྗེ་རིན་པོ་ཆེའི་ཞབས་
དྲུང་ དུ་ ཉེ་བར་ སྟེན་ཏེ་རྗེ་འདི་བ་ལ་བླ་མ་མང་ཡང་མཆོག་ཏུ་གྱུར་བ་རང་གཞུང་བཤད་སྦྱར་ཡིད་ཀྱི་མུན་སེལ་དུ། དཔལ་ལྡན་མཁས་པ་རྣམས་ཀྱི་ནང་
ནས་རྒྱལ་མཚན་གྱི་རྩེ་མོ་ལྟར་མཐོ་བར་གྱུར་པའི་ཆོས་རྗེ་ཐམས་ཅད་མཁྱེན་པ་བུ་དོལ་གཉིས་ལ་སོགས་པའི་མཁས་པ་དུ་མ་ཞབས་རྡུལ་ལ་སྤྱི་བོས་གཏུགས་པ་ཞེས་
དང༌། ཡང་རྣམ་བཤད་དགོངས་པ་རྣམ་གསལ་ཡིད་ཀྱི་མུན་སེལ་དུ། ཆོས་རྗེ་དཔལ་ལྡན་བླ་མ་དམ་པ་རིགས་ལྡན་སྤྲུལ་བའི་སྐུ་ཐམས་ཅད་མཁྱེན་པ་ཤེས་རབ་རྒྱལ་



ཆོས་རྗེ་ཉ་དབོན་པའི་རྣམ་ཐར་མདོར་བསྡུས།
མཚན་དཔལ་བཟང་པོ་མཚན་གཞན་ཀུན་མཁྱེན་དོལ་པོ་པ་ཞེས་གྲགས་པ་ཞེས་པ་ནས། ཆོས་རྗེ་དེ་ཉིད་ཀྱི་ཞབས་རྡུལ་ལ་སྤྱི་བོས་གཏུགས་ཤིང་གསུང་གི་བདུད་རྩི་
མྱང་པའི་མཐུས་མདོ་རྒྱུད་གྱི་ཚིག་དོན་རྣམས་ལ་བློ་གྲོས་སྣང་བ་རྒྱ་ཆེར་རྒྱས་ཞེས། བླ་མའི་ཡོན་ཏན་དང་བཀའ་དྲིན་ལྕི་བས་ཆ་ནས་བསྔགས་བརྗོད་ལན་གྲངས་དུ་
མར་མཛད་ནས། བསམ་སྦྱོར་གཉིས་ཀྱིས་ཆོས་རྗེ་རིན་པོ་ཆེའི་ཞབས་དྲུང་དུ་ཉེ་བར་བསྟེན་ནོ། ) དེ་ནས་ཉང་སྟོད་དུ་དཀའ་བཅུ་པའི་གདན་
འདྲེན་མཛད་ནས། རྩེ་ཆེན་དགོན་གཞི་ཕྱག་དཔེ་ལྷ་རྟེན་དང་བཅས་པ་ཕུལ་ནས་དེར་བཞུགས་ཤིང་ཚད་
མ་དང་རྒྱུད་འགྲེལ་རྟག་ཏུ་འཆད་ཉན་མཛད་པས། མཁས་པའི་སྐྱེས་ཐོབ་མང་པོ་དང༌། བློ་གསལ་
ཐམས་ཅད་དེར་འདུས་སོ། །དགོན་པ་ཡང་ཤིན་ཏུ་རྒྱས་ཏེ་བསྟན་པ་སྤེལ་ཏེ། གཙུག་ལག་ཁང་དང་
གསེར་འབུམ་དང་རྒྱུད་འགྲེལ་བཞེངས་བའི་རབ་གནས་ཆོས་རྗེ་རིན་པོ་ཆེའི་འགྲོ་འདུག་དཀའ་ནས།
རབ་གནས་མཁན་པོ་ས་བཟང་པཎ་ཆེན་གདན་དྲངས་ནས། ཆོ་ག་མཛད་པའི་ཚེ་ནམ་མཁའ་ལ་སྒྲ་དང་
འཇའ་འོད། མེ་ཏོག་གི་ཆར་ས་གཡོ་བ་བྱུང་ངོ༌། །མ་ཏི་པཎ་ཆེན་བྱོན་དུས་སུ་སྐྱེལ་ཐུང་མཛད་དོ། །ཆོས་
རྗེ་རིན་པོ་ཆེའི་སྐུ་རིམ་ལ་བརྩོན་པའི་ཞལ་ཏ་ཡང་ཡང་སྦྲན་ཅིང་ཕྱི་མིག་ཡང་ཡང་ཕན་ཚུལ་བལྟ་བར་
མཛད་དོ། །ཕྱི་དུས་རྟེན་གྱི་འོག་ཏུ་མེ་ཤོར་ཀྱང་མ་ཚིག་གོ །སྟོན་ཁར་སྟེང་དུ་ཆར་ཆུ་དྲག་ཏུ་བབས་ཀྱང་
མ་རློན་ནོ། །བར་དུ་ས་རྡུལ་གྱི་མ་གོས། དཀར་མེ་འཛིན་ནུས་སོ། །དེ་ནས་སློབ་མ་མཁས་པ་མང་དུ་བྱུང་
བའི་ནང་དུ། རེད་མདའ་བ་ལ་རྒྱ་གར་གྱི་དགའ་རབ་དབང་ཕྱུག་གིས་བར་ཆད་བརྩམ་པ་མཁྱེན་ནས་
ཉིན་མོར་མ་གཉིད་ཅེས་བསྒོ་བ་དང༌། རྟག་ཏུ་འཛེམ་ནས་ལན་གཅིག་གི་དུས་སུ་གཉིད་ཤོར་བས། ཉ་
དབོན་ཆེན་པོ་ཏིང་ངེ་འཛིན་ལ་བཞུགས་པའི་ངང་དུ། རྒྱ་གར་ནས་འོངས་པའི་མི་ནག་རྭའི་མཆུ་ཅན།
རྐང་ལག་བྱ་སྡེར་ཅན་གཅིག་ཚུར་འོངས་ནས་རེད་མདའ་བའི་ཁང་པར་བསྐོར་པ་གཟིགས་པ་དང་། ཏིང་
ངེ་འཛིན་ལས་ལངས་ཏེ་ཕྱག་ན་རྡོ་རྗེར་སྤྲུལ་ནས། ཁོང་སྦྲང་བུ་ཞིག་ཏུ་གྱུར་ཏེ། སྣ་སྒོར་ངལ་གསོ་བ་དང་།
རྩེ་ཆེན་ནས་རེད་མདའ་བར་ཕྱག་བརྐྱངས་ནས་འཕྲེང་ལྕག་གིས་གདོང་ལ་བརྒྱབ་པས། སྦྲང་བུ་ནང་དུ་
ཐལ་ནས་སད་པར་གྱུར་ཏེ། དེ་ནས་བརྩམས་ཏེ་བསྟན་པའི་དགྲར་ལངས་སོ། །དེ་ནས་དུས་ཕྱིས་སུ་ཉ་
དབོན་པ་ལ་མཇལ་འཕྲད་དུ་འོང་ནས། སྔར་ཀུན་མཁྱེན་ཆོས་རྗེ་འདས་ཁར་ཁོང་ལ་ལུང་བསྟན་ངན་པ་
མཛད་པས་སོང་དུ་ཅུག་གསུངས་ནས་ལར་མ་བཞེད། ཁོང་ཚོ་ཕྱིར་ཕྱག་འཚལ་ནས་ཕྱི་རྗེས་སུ་ཐལ་ལོ།
(བར་སྐབས་ཤིག་རྐྱེན་དབང་གིས་དུས་འཁོར་རྒྱུད་སངས་རྒྱས་གསུང་ཡིན་མིན་དང༌། གཞན་སྟོང་གི་ལྟ་བ་རྒྱལ་བ་སྲས་བཅས་ཀྱིས་བཞེད་པ་མིན་པའི་སྐོར་དོགས་
པ་རེ་མཛད་ཀྱང་། འདི་བས་དུས་འཁོར་ངེས་དོན་གསལ་བྱེད་སྒྲོན་མ་ཞེས་པར་གཞན་སྟོང་སེམས་ཀྱི་ཆོས་ཉིད་འོད་གསལ་བསྒོམས་པའི་སྟོབས་ཀྱིས་སོ་སོ་རང་རིག་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
པའི་ཚུལ་གྱིས་མྱོང་བའི་ནང་རིག་འགྱུར་མེད་ཁོ་ན་ཡང་དག་པའི་ལམ་དུ་བཞེད་དེ། ཞེས་པ་ཡང་གསུངས)།དེ་ནས་མཁན་ཆེན་ གཡག་ པ་ དང་
རྩོད་པ་ཆེན་པོ་མཛད་པས། མཐར་རང་སྟོང་གཞན་སྟོང་གིས་བགྲོ་གླེང་ཉི་མ་གསུམ་དུ་མཛད་པས། ཤན་
ཕྱེ་པ་སུ་ཡང་མེད་པ་ལ། གང་སུས་རྫུན་དུ་གྱུར་པ་དེ་འཆི་བའི་ཚེ་གྲིར་ཤི་ནས་རྡོ་ཆར་འབབ་ཅིང་།
བདེན་ཚིག་ཏུ་གྱུར་པ་དེ་ནི་འཆི་བའི་ཚེ་ན་རྡོ་རྗེ་འཆང་གི་ཕྱག་རྒྱ་བྱས་ནས་ཡུལ་འཇམ་ཞིང་འཇའ་འོད་
མེ་ཏོག་གིས་གང་བར་ཤོག་ཅིག །ཅེས་སྨོན་ལམ་བཏབ་ནས། རེ་ཞིག་ན་མཁན་ཆེན་གཡག་ཞོན་དེ་
གཡག་དང་བཅས་པ་འདྲིལ་ནས་ཤ་རུས་སོ་སོར་འཐོར་ཞིང་རླུང་ཡུག་གིས་རྡོ་ཆར་འབབ་པོ་ཆོས་རྗེ་
འདིས་ཀྱང་བསྔོ་བ་ཡང་ཡང་མཛད་དེ་བར་དོར་འདྲེན་པར་མཛད་དོ་མང་ཐོས་ཀླུ་སྒྲུབ་རྒྱ་མཚོས། སྔོན་གྱི་མཁས་དབང་དག་
གིས་རང་སྟོང་དང་། གཞན་སྟོང་གི་རྩོད་པ་རྩོད་ལན་གྱིས་བསྟན་པ་དག་ཐེར་མཛད་པ་ལ་ཕྱོགས་རིས་ཅན་གྱིས་ཆོས་སྤོང་གི་ལས་ལ་གཟབ་དགོས་བཤད་པ་ཐུགས་
མད་དོ)། །ཚད་མའི་འགྲེལ་ཆེན་ལ་སོགས་གསུང་ཆོས་ཁྱད་པར་ཅན་ཡང་མང་དུ་མཛད་དོ། །དེ་ནས་ལྟ་
སྤྱོད་སྒོམ་གསུམ་གྱི་དགོངས་པ་རྫོགས་པའི་ཚེ་དགུང་ལོ་གོ་ལྔ་པ་ས་མོ་ལུག་གི་ཆུ་སྟོད་ཟླ་བའི་ཚེས་དྲུག་
ལ་གཤེགས་པའི་ཚེ། སྔར་གྲོགས་མཆེད་དང་ཚིག་ཆེན་གཏམ་པ་ཡོད་གསུངས་ནས། ཆོས་གོས་ཤམ་
ཐབས་ལེགས་པར་གསོལ་ནས་ཞབས་གཉིས་སྐྱིལ་ཀྲུང་དང་བཅས་པས་རྡོ་རྗེའི་འཆང་གི་ཕྱག་རྒྱ་མཛད་
དེ་ལྟ་སྟངས་དང་བཅས་པར་ཞི་བར་གཤེགས་སོ། །(གྲགས་པ་དཔལ་བཟང་གི་བསྟན་རྩིས་ན་རབ་ལོ་བདུན་པའི་མེ་གླང་དགུང་ལོ་དོན་
གཅིག་ལ་གཤེགས། ཚེ་ཏན་ལྟར་ན་རྗེ་རིན་པོ་ཆེ་འདས་ནས་བགྲང་བྱ་ཉི་ཤུ་རབ་ལོ་བདུན་པའི་ས་ལུགས་ལ་དགོངས་པ་རྫོགས་པ་འཐད་པར་དཀའོ) དེ་བཞིན་
དུ་ཞག་བརྒྱད་ཆོས་ཉིད་འོད་གསལ་གྱི་ངང་དུ་བཞུགས་སོ། །སྤུར་ལ་འོད་ཟེར་དུ་མ་འཕྲོ་བ་དང༌། དྲི་
བཟང་གི་ངད་ལྡང་བ་དང༌། རྡུལ་གྱིས་མི་གོས་པ་སོགས་ངོ་མཚར་མང་དུ་བྱུང་ངོ༌། །ཚེས་བཅུ་བཞིར་
ཁམས་དཀར་སྟེང་ནས་འབབ་པའི་སྟེང་དུ་ཤངས་སྒོར་ཐུགས་ རྗེ་ཆེན་པོ་ནས་འབྲུ་ཙམ་དཀར་ལ་
འཁྲིགས་པ། སྐྱེ་མཆེད་གསལ་བ་གཅིག་བྱོན་ནོ། །ནོར་བུའི་རྩེ་མོ་ནས་གདན་གྱིས་བར་དམར་ཆ་ཅུང་
ཟད་བྱུང་བ་དེ་པདྨ་མཁའ་འགྲོ་དམར་ནག་གྲི་ཐོད་ཅན་གཅིག་བྱོན་ནོ། །སྤུར་བསྒུལ་ནས་ས་གཡོ་བ་དང་།
སྦྱངས་ནས་ཡུལ་འཇམ་ཞིང་ནམ་མཁའ་གཡའ་དག་པའི་དཀྱིལ་དུ་འཇའ་འོད་ཀྱིས་དྲ་བ་མིག་མང་རིས་
སུ་ཁྱབ་པ་དང་། དྲ་མིག་ཐམས་ཅད་དུ་མཆོད་པའི་ལྷ་མོ་རེ་རེས་རོལ་མོ་སྣ་ཚོགས་དཀྲོལ་དེ་མེ་ཏོག་སྣ་
ཚོགས་པའི་ཆར་འབེབ་ཀྱང་ས་ལ་མི་རེག་གོ །སྤུར་ཁང་ཞལ་ཕྱེ་བས། དཔྲལ་བར་འཇམ་དཔལ་ཡེ་
ཤེས་སེམས་དཔའ། རྣ་ལྟག་གཉིས་ལ་སྒྲོལ་མ་དང་ཚེ་དཔག་མེད། སྤྱི་བོར་རྡོ་རྗེ་འཆང་། དཔུང་པར་ཧཱུྃ།



ཆོས་རྗེ་ཉ་དབོན་པའི་རྣམ་ཐར་མདོར་བསྡུས།
མཛད། དེ་དག་འབུར་དོད་སྐྱེ་མཆེད་གསལ་བར་བྱོན། དེ་ནས་བྱམས་པའི་ཐུགས། བདེན་པར་གསུངས་
པའི་ལྗགས། རིང་དུ་གཟིགས་པའི་སྤྱན་ནོ། །ལྟག་པ་དང་ཕྱག་ངར་གསུམ་དུ་དུང་དཀར་རེ་རེར་རིང་
བསྲེལ་རྐྱེན་ཐུབ་ཅན་དཔག་མེད་བྱོན་ནོ། ། (དམ་པ་འདིའི་གསུང་རྩོམ་ནི། སྟོང་གཟུགས་བཤད་པ་འོད་གསལ་རྒྱན་ཡིད་ཀྱི་མུན་སེལ།
གཞི་ལམ་འབྲས་གསུམ་བཤད་པ། བསྟན་པ་སྤྱི་འགྲེལ་གྱི་རྣམ་བཤད་དགོངས་པ་རྣམ་གསལ་ཡིད་ཀྱི་མུན་སེལ། འཇམ་དཔལ་སྤྲུལ་བ་ཉ་དབོན་ཀུན་དགའ་དཔལ་
གྱི་ཤེར་ཕྱིན་འགྲེལ་བ་ཞེས་པ། ཚད་མའི་འགྲེལ་ཆེན་ལ་སོགས་གསུང་ཆོས་ཁྱད་པར་ཅན་ཡང་མང་དུ་མཛད་དོ། །ཁྱད་པར་ཕར་ཕྱིན་གྱི་འགྲེལ་བ་འདི་མཛད་པའི་
དུས་ནི། རབ་ལོ་མེད་ཀྱང་ལྕགས་མོ་ཕག་གི་ལོ་ཡིན་པར་ཉ་དབོན་རང་ཉིད་ཀྱི་བསྟན་བཅོས་ཀྱི་འོག་ཏུ་གསལ་ལ། ལེགས་བཤད་གསེར་ཕྲེང་རབ་ལོ་བདུན་པའི་ས་
འབྲུག་ལ་བརྩམས་འདིའི་གཞི་བཅོལ་ས་ཉ་ཊིག་ཡིན་པས་། དེས་ན་རབ་ལོ་དྲུག་པའི་ལྕགས་ཕག་སྤྱི་ལོ་༡༣༧༡ལོ་ནས་ད་ལྟའི་ཉིས་སྟོང་དྲུག་ཡན་དུ་ལོ་༦༣༥སོང་བ་
འཁྲུལ་མེད་དུ་རྟོགས་སོ། །བོད་དུ་ཕར་ཕྱིན་གྱི་རྒྱས་འགྲེལ་རྩོམ་པ་སྔ་ཤོས་སུ་ཆགས་པས་བོད་སྔ་ཕྱིའི་མཁས་པ་སོགས་ཀྱིས་བསྟན་བཅོས་ཀྱི་ཁུངས་བཅོལ་ས་ཉག་
གཅིག་ཏུ་འཁུམས།)
ཉིན་བྱེད་དཔལ་འཕྲོག་གསུང་གི་འོད་སྟོང་གིས། །
ལྟ་ངན་མུན་སེལ་ཕན་བདེའི་ལམ་སྟོན་པ། །
གསུང་རབ་མཛོད་འཛིན་དཔལ་ལྡན་ཀུན་དགའ་དཔལ། །
ཞབས་དྲུང་བདག་སྐྱེས་གསུང་ཆོས་སྤྱོད་པར་ཤོག །
ཅེས་ཚད་མའི་སྐྱེས་ཆེན་ཉ་དབོན་པའི་རྣམ་ཐར་ཏེ་བརྒྱད་པའོ། ། (རིགས་ལྡན་རྒྱལ་བ་ཇོ་བཟང་བས་མཛད་པར་
གྲགས་པའི་ཇོ་ནང་ཡབ་སྲས་བཅོ་ལྔའི་རྣམ་ཐར་ཉེར་བསྡུས་ལས་ཁོལ་དུ་ཕྱུང་བའི་ལོ་རྒྱུས་འདི་ལ་དོགས་གཞི་དང་མཐུན་མིན་འགའ་རེ་ཡོད་ཀྱང་ཡིག་རྙིང་ཡིན་
སྟབས་བཟོ་བཅོས་མ་བྱས་པར་རང་སར་བཞག་ཡོད། རྩོམ་སྒྲིག་པས།)



༄༅། །འོད་གསལ་རྒྱན་གྱི་བཤད་པ་ཡིད་
ཀྱི་མུན་སེལ་སོགས་
བཞུགས་སོ།།
ཆོས་རྗེ་ཉ་དབོན་ཀུན་དགའ་དཔལ་གྱིས་མཛད།



ਸਸਸ 1.



༄༅། །འོད་གསལ་རྒྱན་གྱི་བཤད་པ་ཡིད་ཀྱི་མུན་སེལ་
ཞེས་བྱ་བ་བཞུགས་སོ། །
སྦྱོར་དྲུག་གི་ཉམས་ཁྲིད་མ་ཐོབ་པས་མ་ལྟ་ཅིག རང་ལ་གནོད་པར་འགྱུར་རོ། །
༄༅། །ཨོཾ་སྭ་སྟི། (འདི་ལ་དོན་གསུམ་སྟེ། རྩོམ་པ་ལ་འཇུག་པ་ཀླད་ཀྱི་དོན། བརྩམ་པའི་བསྟན་བཅོས་ཀྱི་ལུས་དངོས། བརྩམ་པ་
མཐར་ཕྱིན་པ་མཇུག་གི་དོན། དང་པོ་ནི། དུས་འཁོར་འགྲེལ་ཆེན་དུ། དེ་བཞིན་སེམས་ཀྱི་འོད་གསལ་རྟོགས་པ་ཡིས། །བསྒོམ་པའི་ཐབས་རྣམས་
བདག་གིས་མི་མཐོང་སྟེ། ཞེས་དང་། རྒྱུད་བླར། སེམས་ཀྱི་རང་བཞིན་འོད་གསལ་གང་ཡིན་པ། །དེ་ནི་ནམ་མཁའ་བཞིན་དུ་འགྱུར་མེད་དེ། །
ཞེས་སོགས་གསུངས་པ་ལྟར་གྱི་སེམས་ཀྱི་རང་བཞིན།)འོད་གསལ་གྱི་ལ་མ་རྟོགས་ལོག་རྟོག་ཐེ་ཚོམ་དྲི་མ་སེལ་བས་དེའི་》རྒྱན་
ཡིད་ཀྱི་མུན་སེལ་ཞེས་བྱ་བ། (སྟེ་ཞི་བ་འཚོས་མཛད་པའི་དབུ་མ་རྒྱན་གྱི་དཀའ་འགྲེལ་ཀ་མ་ལ་ཤི་ལས་མཛད་པར། ཀླན་ཀ་ངན་
པའི་དྲི་མ་སེལ་བས་དབུ་མའི་རྒྱན་ཞེས་བྱའོ། །ཞེས་བཤད་པ་ལྟར་རོ། ། བླ་མ་དཀོན་མཆོག་ཐམས་ཅད་ལ་གུས་པས་
ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་དུས་ཐམས་ཅད་དུ་རྗེས་སུ་བཟུང་དུ་གསོལ་
ལོ༑ ་གང་ཞིག་ཅེས་པ་སྤྱི་སྒྲ་ཡིན་ཡང་རང་བཞིན་འོད་གསལ་སྟོན་པའི་སྐབས་ཀྱི་སྟོབས་དང་། ཆོས་རྣམས་ཀྱི་སྙིང་པོར་གནས་ཞེས་
པའི་ཁྱད་པར་གྱི་ཚིགས་དང་འབྲེལ་བས་རང་བཞིན་འོད་གསལ་ལ་གོ་བར་བྱ་ཞིང་། དེ་ལ་བརྟགས་ན་） སྙིང་པོ་སྟེ་བདེན་པའི་རང་བཞིན་
ཅི་ཡང་མེད་ཅེས་མང་པོ་ལ་》གྲགས་ཀྱང་་བརྟན་གཡོའི་》ཆོས་རྣམས་ཀུན་གྱི་སྙིང་པོ ་འམ་གནས་ལུགས་དེ་དོན་དམ་
པར་བདེན་པར་གྲུབ་ པའི་ ཆོས་ སུ་ར་གནས། །ལ། རང་བཞིན་འོད་གསལ)གང་ཞིག་(མི་རྟག་པ་ལ་རྟག་ཅེས་པ་ལྟ་བུ་》རྟག་
པའི་མཐའ་ལས་གྲོལ་ཡང་ (རང་བཞིན་འགྱུར་མེད་ལྷུན་གྲུབ་ཏུ་གདོད་ནས་གནས་པས་)རྟག་བརྟན་གཡུང་དྲུང་ཉིད་
དུ་བཞུགས། །རང་བཞིན་འོད་གསལ་)གང་ཞིག་ཡོད་པ་ལ་མེད་ཅེས་པ་ལྟ་བུ་ཆད་པའི་མཐའ་དང་བྲལ་ཡང་(རང་
གི་ངོ་བོ་ལ་གདོད་ནས་གློ་བུར་དྲི་མ་རྣམ་པར་ཆད། ། ཅིང་མེད་དོ། །”གདོད་ནས་འོད་གསལ་་བ་ཡིན་ཅིང་）ཐོག་
(མར་སྐྱེ་བ་མེད་)མཐའ་མར་འཇིག་པ་དང་བྲལ་བའི་རང་བཞིན་འོད་གསལ་དོན་དམ་ཆོས་སྐུ་དེ་ལ་འདུད། །



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
(རང་བཞིན་འོད་གསལ་) དེ་ཉིད་(དོན་དམ་པའི་དུས་ཀྱི་འཁོར་ལོ་(དོན་དམ་པའི་)འཁོར་ ལོ་སྡོམ་ པ་ དང་ ། ། དོན་
དམ་པའི་)ཀྱེའི་རྡོ་རྗེ་ (དོན་དམ་པའི་རྡོ་རྗེ་གདན་བཞི་སྟེ། ། དོན་དམ་པའི་)དང་པོའི་སངས་རྒྱས་དོན་དམ་པའི་）
སངས་རྒྱས་ཐོད་པ་ (དང་དོན་དམ་པའི་གསང་འདུས་）སོགས། ། དོན་དམ་)ངེས་(པའི་དོན་དུ་གྱུར་པའི་ཡིད་དུ་འོང་
ཞིང་འདོད་པར་བྱ་བ་ཡིན་པས་)ལྷ་(ཡིད་སྐྱོབས་པས་)སྔགས་ རྒྱུན་མ་ཆད་པར་གནས་པས་རྒྱུད་ཀུན་ཡིན་ནོ་ཞེས། །
ཐུགས་རྗེའི་གཏེར་ཆེན་རྗེ་བཙུན་སྤྱན་རས་གཟིགས། །མཐུ་སྟོབས་དབང་ཕྱུག་གསང་བའི་བདག་པོ་
(དང་རྡོ་རྗེ་སྙིང་པོ་》སོགས། ། སྒྲིབ་གཉིས་སམ་ལས་རླུང་ཕལ་ཆེ་བ་བཅོམ་པའི་དཔའ་བོ་རྣམས་དང་དུས་ཞབས་ཤ་བ་
རི༑ ༑ནཱ་རོ་ལ་སོགས་རྒྱ་བོད་ཀྱི་མཁས་གྲུབ་རྣམས་ཀྱིས་གསུངས་ཤིང་བཞེད་དོ)། ། གསུངས་པ་དེ་ལྟ་ན་
ཡང་གངས་རིའི་ཁྲོད་འདི་ན། ། གསུངས་རབ་ལ་མ་སྦྱངས་པའི་》ཐོས་ཆུང་རྨོངས་པའི་ཚོགས་ཀུན་ལྟ་ཅི་སྨོས།།
(བླ་མ)མཁས་པ་)ལ་་བསྟེན་ནས་གསུང་རབ་རྒྱ་ཆེན་པོ་ལ་)མཁས་པར་སྦྱངས་པའི་སྐྱེ་བོ་ ་ཆེན་པོ་)འགའ། ། ཞིག
སོར་སྡུད་ཀྱིས་མཐོང་བའི་》དུ་སོགས་འོད་གསལ་སྒྱུ་མ་རྨི་ལམ་བཞིན་མེད་པར་སྣང་པའི་)འཁྲུལ་(པའི་》སྣང་་བ་ ཡིན་ནོ་
ལོ༑ ༑ལ་ལ་དུ་སོགས་ལམ་བདེན་རང་ཉིད་ཀྱིས། །རང་ཉིད་མཐོང་བའི་(འདུས་བྱས་སུ་གྱུར་པའི་》ལམ་
བདེན་ཡིན་ཞེས་ཟེར། །འགའ་ཞིག་དེ་ཚེའི་མཐོང་ཡུལ་(དུ་སོགས་དང་མཐོང་བའི་བློ། །ཤའི་མིག་)
གཉིས་ཀའང་(འདུས་མ་བྱས་པའི་ཆོས་ཉིད་)འགོག་(པའི་)བདེན་པ་)ཁོ་ན་ཡིན་ཞེས་གྲགས། ། བསྟན་བཅོས་）
འདིར་ནི་སེམས་དཔའི་འགྲེལ་བ་སྐོར་གསུམ་སོགས། །དྲི་མེད་གསུང་རབ་དཔང་པོར་བླངས་བྱས་
ཏེ༑༑ (རྗེས་འཇུག་སྐྱེ་བོ་རྣམས་དུ་སོགས་འོད་གསལ་ཡུལ་ཅན་དང་བཅས་པ་ལ་མ་རྟོགས་ལོག་རྟོག་ཐེ་ཚོམ་དང་བྲལ་ན་ཅི་མ་རུང་སྙམ་པའི་)
བརྩེ་བའི་བློ་ཡིས་(རྒྱབ་རྟེན་རྣམ་དག་མེད་པའི་རང་བཟོ་གྲྭ་བ་སོགས་ཀྱི་ཕྱོགས་ཆ་ སྐྱོ་མ་སྔ་བཙན་གྱི་ཁྱི་སྐད་ལ་རྒྱུག་པ་
རི་བོང་ཆལ་གྱི་ཚུལ་》སོགས། །དོར་ནས་འོད་གསལ་རྒྱན་སྟོན་པའི་ཡི་གེའི་བཀོད་པ་འདི་བྲི་བར་བྱ། ། །
༈ གཉིས་པ་ལ་ལྔ་སྟེ། གཞན་ལུགས་མི་འཐད་པའི་ཆ་དགག སླར་ཡང་གཞན་གྱི་སྐྱོན་སྤོང་གི་ལན་དགག རང་ལུགས་འཐད་པའི་
དོན་འགོད། རང་ལུགས་བཞག་པ་ལ་ཀླན་ཀ་སྤང་། རང་ལུགས་བསྟན་པའི་ཕྱིར་དུ་སླར་ཡང་ལུང་དགོད་པའོ། །དང་པོ་ལ་གསུམ་སྟེ། སྟོང་
གཟུགས་འཁྲུལ་སྣང་ཡིན་པ་དགག སྟོང་གཟུགས་ལམ་བདེན་ཡིན་པ་དགག ཡུལ་ཅན་ཤའི་མིག་འགོག་བདེན་ཡིན་པ་དགག་པའོ། །དང་པོ་ནི།
རང་བཞིན་འོད་གསལ་གཏན་ལ་འབེབས་པའི་སྐབས་）འདིར་ ཞེས་པ་ནི་འགའ་ཞིག་ན་རེ། འཁྲུལ་སྣང་ཡིན་ཞེས་སྨྲ་བ་སོགས་མི་འཐད་
ཅེས་ཕྱི་མ་རྣམས་དང་སྦྲེལ་བའི་ཚིག་གོ། རྒྱུད་ཐམས་ཅད་ཀྱི་ངེས་པའི་དོན་རབ་ཏུ་གསལ་བར་རྒྱ་ཆེར་བསྟན་
པའི། དཔལ་ལྡན་དུས་ཀྱི་འཁོར་ལོའི་རྒྱུད་འགྲེལ་ཆེན་པོ་དང་། བདེ་མཆོག་སྟོད་འགྲེལ། རྡོ་རྗེ་



ཉ་དབོན་ཀུན་དགའ་དཔལ། །
འོད་གསལ་རྒྱན།
པོད་གསུམ་པ།
སྙིང་འགྲེལ། ནཱ་རོ་པས་མཛད་པས་ དབངམདོར་བསྟན་གྱི་འགྲེལ་ཆེན། མཚན་བརྗོད་ཀྱི་འགྲེལ་པ་གྲུབ་ཐོབ་ཉི་མ་
དཔལ་གྱིས་མཛད་པ་)ལ་སོགས་པར། རྣལ་འབྱོར་བླ་ན་མེད་པའི་རྒྱུད་ཐམས་ཅད་ཀྱི་ (ཚེ་གཅིག་གིས་ཀྱང་སངས་
རྒྱས་ཐོབ་པའི་སྒོམ་ཉམས་ལེན་ཐམས་ཅད་ཀྱི་ངེས་པའི་དོན་མཐར་ཐུག་》ཡིན་ནོ་ཞེས་གསུངས་ ཞེས་པས་རྒྱུད་ལ་ཡིད་ཆེས་
པར་བསྟན་)པའི་ཟབ་ལམ་རྡོ་རྗེའི་རྣལ་འབྱོར་ཡན་ལག་དྲུག་པ། དཔལ་ལྡན་བླ་མའི་གསུང་ ཞེས་པས་བླ་
མ་ལ་ཡིད་ཆེས་པར་བསྟན།) བཞིན་ཉམས་སུ་བླངས་པ་ལས། ལམ་མ་ནོར་བའི་རྟགས་ཞེས་པས་རང་ཉིད་
ལ་ཡིད་ཆེས་པ་བསྟན་ལ་》དུ་སོགས་ འོད་གསལ་དུ་བ་རྣམས་(རྣལ་འབྱོར་པའི་ཉམས་ཀྱི་སྣང་བ་ཟ་ཟི་ཙམ་ཡིན། ཡིད་བརྟན་
མེད། ཡིན་ལུགས་ཀྱི་སྒོམ་རྣལ་མའི་ཐོག་ཏུ་ཕེབས་དུས་འདི་འགག་དགོས་ཞེས་ཕྱག་རྒྱ་ཆེན་པོ་པ་རྣམས་ཟེར། དབུ་མ་པར་ཁས་འཆེ་
བ་མང་པོ་ན་རེ། གནས་ལུགས་སྤྲོས་བྲལ་ཟབ་མོ་ལ་དུ་བ་ལ་སོགས་པའི་རྟགས་འཆར་རྒྱུ་མེད། སྒོམ་ཆེན་པ་དེ་རྣམས་ཀྱི་སེམས་སམ་མིག་
འཁྲུལ་བའི་སྣང་བ་ལས་མ་འདས་ཟེར། ཆོས་ཀྱི་རྗེ་བུ་སྟོན་གྱིས་མཛད་པའི་ཁྲིད་ཡིག་ཏུ་རྨི་ལམ་སྒྱུ་མ་སོགས་བཞིན་མེད་པ་སྣང་བ་ཡིན་
པས་ཞེན་པར་མ་བྱེད་ཅེས་གསུངས་པས་དེ་ལྟར་ན་འཁྲུལ་སྣང་ལས་མ་འདས་པས། )སོ་སྐྱེ་ལས་དང་པོ་པ་དེའི་འཁྲུལ་སྣང་
ཡིན་ཞེས་སྨྲ་བ་ནི་ལུང་ཚད་མར་གྱུར་པ་ལས་དཔྱད་ན་མི་འཐད་པར་མངོན་ཏེ། ངེས་དོན་གྱི་གསུང་
རབ་ལས་དེ་ལས་གཞན་དུ་གསུངས་པའི་ཕྱིར་རོ། །ཇི་ལྟར་ (གསུངས་)ཞེ་ན། ཟབ་ལམ་རྡོ་རྗེའི་རྣལ་
འབྱོར་ཡན་ལག་དྲུག་གིས་དཔལ་ལྡན་བླ་མའི་གསུང་བཞིན་ཉམས་སུ་བླངས་པའི་ལས་དང་པོ་པའི་
སོ་སོར་སྡུད་ཀྱི་རྣལ་འབྱོར་དེ། རྒྱུད་ཐམས་ཅད་ཀྱི་སྙིང་པོ་རྫོགས་རིམ་ཟབ་མོ་རྟོག་པ་དང་བྲལ་བ་དེ་
ཁོ་ན་ཉིད་ཀྱི་རྣལ་འབྱོར་མ་ཡིན་པར་ ཐལ་ཅེས་པའི་སྐྱོན་དུ་འགྱུར་ཏེ། དེས་མངོན་སུམ་དུ་རྗེན་ཆེར་གྱིས་
མཐོང་བའི་དུ་སོགས་འོད་གསལ་དེ་དག་འཁྲུལ་སྣང་ཡིན་པས་འཁྲུལ་ཤེས་ཡིན་པའི་ཕྱིར་རོ། །
(རྟགས་ཁས་བླངས། འདོད་པར་མི་ནུས་ཏེ།) ཇི་སྐད་དུ། དཔལ་ལྡན་རྒྱུད་རྩ་བ་ལས། ལྷའི་དམིགས་པ་གང་ཡིན་མངོན་སུམ་
དང་ནི་རྗེས་སུ་དཔག་པ་རྣམ་པ་གཉིས་སུ་འགྱུར་པ་སྟེ། མངོན་སུམ་དག་ནི་དེ་ཉིད་སྦྱོར་བས་མཁའ་ལ་སྐར་མ་བཞིན་དུ་དུ་མ་ལོངས་སྤྱོད་
རྫོགས་པའི་སྐུ། ཞེས་པ་དང་། དེའི་)འགྲེལ་བའི་ཐད་དུ། མངོན་སུམ་གྱི་སྒོམ་པ་དེ་གང་ཡིན་པ་དེ་དག་ནི་དེ་ཁོ་ན་
ཉིད་ཀྱི་སྦྱོར་བའི་རྣལ་འབྱོར་གྱིས་ མཁའ་ལ་སྐར་མ་བཞིན་དུ་འགྱུར་ཏེ། སྐར་མའི་ཚོགས་བཞིན་དུ་དུ་
མ་ལོངས་སྤྱོད་རྫོགས་པའི་སྐུ། ཞེས་པ་ནི་ཤ་ལ་སོགས་པའི་མིག་གིས་བཟུང་བར་བྱ་བ་སྟེ་མངོན་
སུམ་དུ་མཐོང་བའི་） སྲིད་པ་གསུམ་དང་དུས་གསུམ་གྱི་བརྟན་པ་དང་གཡོ་བའི་དངོས་པོའི་རྣམ་པ་རྣམས་ནི་སྣང་བ་ལྟར་བརྟན་
གཡོའི་དངོས་པོ་འདི་རྣམས་སུ་མེད་པ་དཔེར་ན་རྨི་ལམ་དང་སྒྱུ་མའི་རྟ་གླང་ལ་སོགས་སུ་དེར་སྣང་ཡང་ཕྱི་རོལ་གྱི་རྟ་གླང་སོགས་ཀྱི་
དངོས་པོར་མེད་པ)དང་མཚུངས་པའོ། །འདིར་དང་པོ་ལས་དང་པོ་པའི་རྣལ་འབྱོར་པས་ (མངོན་པར་ཤེས་པ་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
མེད་པར་ཤའི་མིག་གིས་སྣ་ཚོགས་མཐོང་ངོ༌། །”ཞེས་སོགས་ ་འོག་ཏུ་འཆད་པ་འགྱུར་བ་ལྟར་)དང༌། བསྐྱེད་པའི་རིམ་པར་
གསུངས་པའི་ཧཱུཾ་དང་ནི། །ཕཊ་ཡིག་ལ་སོགས་རྟོག་པ་དང་བྲལ་བ། །རྫོགས་པའི་རིམ་པའི་རྣལ་
འབྱོར་ (དོན་དམ་གྱི་ལྷ་རྣམ་ཀུན་མཆོག་ལྡན་གྱི་སྟོང་པ་ཉིད་)དེ་ཉིད་དེ། །དེ་ཉིད་ཀྱི་ནི་སྒྲུབ་ཐབས་ རྫོགས་རིམ་ཟབ་མོ་
ལས་གཞན་(བསྐྱེད་རིམ་སོགས་)ཡོད་(པ）མིན། །དུ་བ་ལ་སོགས་མཚན་མ་རྣམས་དང་ནི། །ཞེས་སོགས་
དང༌། （ལྷ་དྲག་པོ་བསྒོམས་ནས་དྲག་ལས་བྱེད་པ་)དཔའ་བོའི་རིམ་པ་དང་ལྷ་ཞི་བ་བསྒོམས་ནས་ཞི་བའི་ལས་བྱེད་པ་བདག་
བྱིན་གྱིས་བརླབ་པ་ཡི། །རིམ་པ་དག་ཀྱང་ཐར་པ་མཆོག་གི་དངོས་གྲུབ་ཚེ་གཅིག་སོགས་ཀྱིས་མྱུར་དུ་འགྲུབ་པ)འི་
ལམ་(མཆོག་》མ་ཡིན། ། སོར་སྡུད་སོགས་) ཤིན་ཏུ་རྣམ་དག་ (གི་）རིམ་པ་གཅིག་པུ་ནི། །ཐར་བ་མཆོག་གི་དངོས་
གྲུབ་ཚེ་གཅིག་སོགས་ཀྱིས་མྱུར་དུ་འགྲུབ་པ)འི་སླད་དུ་རྒྱལ་བ་རྣམས་ཀྱིས་བསྟན། །ཅེས་སོགས་མང་དུ་གསུངས་
སོ༑ ༑གསང་འདུས་ལས། བསྐྱེད་པ་ཡི་ནི་རིམ་ཉིད་དང་། །དེ་བཞིན་རྫོགས་པའི་རིམ་པ་སྟེ། །རྫོགས་
པའི་རིམ་པ་ཞེས་བྱ་བ། །ཡང་དག་ཡེ་ཤེས་དེ་ཉིད་དང་། ། རྣམ་རྟོག་གིས་)མ་བཅོས་པ་ཞེས་བྱ་བ་ཡིན།།
རྫོགས་རིམ་ཟབ་མོ་) དེ་ཉིད་ལ་ནི་ཡང་དག་གནས། །(པའི་རྣལ་འབྱོར་པ་)གང་ཞིག་ཐོག་མ་མེད་པའི་དངོས། །
(པོ་སྟེ་རྣམ་ཀུན་མཆོག་ལྡན་གྱི་སྟོང་པ་ཉིད་ དོ། ། རྣམ་དག་ཡིད་ རྣམ་པར་མི་རྟོག་པའི་རྣལ་འབྱོར་ཉིད་ཀྱིས་བསྒོམ་པར་）
བྱེད་པ། །ཞེས་སོགས་གསུངས་སོ། །གཞན་ཡང་དེ་དག་འཁྲུལ་སྣང་དང་འཁྲུལ་ཤེས་ཡིན་ན། དེ་
ལྟའི་རྣལ་འབྱོར་དེ་ཐ་མལ་ལས་དང་པོ་པ་དེའི་ཁ་ཕྱིར་བལྟས་ཀྱི་རྣམ་ཤེས་ཚོགས་བརྒྱད་དང་། དེའི་
འཁོར་དུ་བྱུང་བའི་སེམས་བྱུང་འདི་གང་རུང་དུ་འགྱུར་དགོས་པ་ལས། དེ་ལྟར་་འགྱུར་བ་ཡང་མ་ཡིན་
ཏེ༑ གྲུབ་ཆེན་)ལྭ་བའི་གོས་ཅན་གྱི་ཞབས་ཀྱིས་ཀྱང་། གསང་འདུས་ལས། སྣང་མཆེད་ཐོབ་གསུམ་ཞེས་གསུངས་པ་ལྟར་
རམ་སྟོང་གཟུགས་འོད་གསལ་གྱི་
)སྣང་བ་ཐོབ་པའི་ (སོ་སོར་སྡུད་ཀྱི་ རྣལ་འབྱོར་པས། (འདི་ཆོས་ཅན། མཆོག་གི་དངོས་
གྲུབ་མྱུར་དུ་འཐོབ་སྟེ། དཔལ་ལྡན་རྒྱུད་རྩ་འགྲེལ་སོགས་སུ་གསུངས་པ་ལྟར་གྱི་ཟབ་ལམ་གྱི་བསྒོམས་པས་དུ་སོགས་འོད་གསལ་མངོན་སུམ་
དུ་མཐོང་བའི་ཕྱིར། ཅེས་པའི་རྟགས་འདི་ལྟར་སྣང་ལས་)གཞན་དུ་གྱུར་པའི་ཡང་དག་པའི་》རྟགས་(འདི་)ནི་ཤེས་བྱ་སྟེ།
(རྟགས་དེ་མཆོག་གི་དངོས་གྲུབ་མྱུར་དུ་ཐོབ་)པའི་འཁྲུལ་བ་མེད་པ་རྣམས། ། (སྟེ་མི་འཁྲུལ་བའི་རྟགས་ཡང་དག་གོ།
དཔེར་ན་》ལམ་ནག་ (ནི་མེ་སྟེ་དེ་ཡོད་པ་དག་)གི་ནི་སྒྲུབ་བྱེད་དུ་)དུ་བ་(རྟགས་སུ་བཀོད་པ་)བཞིན། །
༈ (འཆི་མེད་མཛོད་ལས། ལམ་ནག་མེའི་མིང་གི་མངོན་བརྗོད་དུ་བཤད། དེའི་འགྲེལ་པར་མེ་ལྕེས་ཕོག་པའི་རྫས་སམ་ཤུལ་ནག་པོར་
བྱེད་པའོ་ཞེས་བཤད།) མིག་དག་རངས་པར་བྱེད་པ་དང་། །མགོ་བོ་དུད་པ་ཉིད་དང་ནི། ། ཁ་ཕྱིར་ལྟས་ཀྱི་ཡང་



པོད་གསུམ་པ།
ཉ་དབོན་ཀུན་དགའ་དཔལ། །
འོད་གསལ་རྒྱན། །
དག་པ་མ་ཡིན་པའི་ཀུན་ཏུ་རྟོག་པས་བསྡུས་པའི་) སེམས་དང་སེམས་བྱུང་ནུབ་པ་འམ་འགག་པ་)དང༌། །སྟོང་ཉིད་
མཐོང་བའི་སྟོང་པ་ཉིད། །ཅེས་པ་ནི་སོ་སོར་སྡུད་སོགས་བསྒོམས་པས་སྟོང་ཉིད་མཐོང་ལ། སྟོང་ཉིད་དེ་ཡང་ཕུང་པོ་སོགས་རྣམ་
དཔྱད་ཀྱི་སྟོང་པ་ཙམ་མ་ཡིན་གྱི་མངོན་སུམ་དུ་མཐོང་པའི་སྟོང་པ་ཉིད་ཡིན་ཅེས་པ་སྟེ། རྒྱུད་དང་སེམས་འགྲེལ་རྣམས་སུ་དམིགས་བཅས་
སྟོང་པ་ཉིད་ཅེས་གསུངས་པ་དང་དོན་གཅིག་གོ། །)ཞེས་ནཱ་རོ་པས་་དབང་མདོར་བསྟན་གྱི་འགྲེལ་པར་)དྲངས་སོ། །གལ་ཏེ་དེ་
ལྟའི་རྣལ་འབྱོར་དེ་ཐ་མལ་དེའི་སྒོ་ལྔའི་རྣམ་ཤེས་འདི་དང་། དེའི་ཡིད་ཤེས་འཁྲུལ་པ་འདི་གང་རུང་
ཡིན་ནོ་སྙམ་ན། དྲི་མེད་འོད་དུ། སྟོང་པའི་གཟུགས་ཀྱི་ཡུལ་རྣམས་ལ་མིག་གཞན་ཤའི་མིག་)ལ་
སོགས་པ་མངོན་པར་ཤེས་པ་ཐོབ་ པར་ ལ་ཤའི་རྣ་ བ་ སོགས་ཀྱང་འདོད་གསུངས་)པ་རྣམ་པ་ལྔ་པོ་རྣམས་ཀྱིས་རབ་ཏུ་
འཇུག་པའོ། །ཞེས་སོགས་དང་། སྒྲུབ་ལེའི་མདོར་བསྡུས་དྲུག་པར། འདིར་དང་པོར་ལས་དང་པོ་པའི།
རྣལ་འབྱོར་པས། མངོན་པར་ཤེས་པ་མེད་པར། ཤའི་མིག་གིས། སྣ་ཚོགས་མཐོང་ངོ༌། །དེ་ནས་མངོན་
པར་ཤེས་པའི་འཚམས་ཀྱི་དབང་གིས་ལྷའི་མིག་གིས་མཐོང་ངོ༌། །ཞེས་སོགས་དང་། སྐ
བཞིའི་མདོར་བསྡུས་སུ། འདིར་སྟོང་ཉིད་མཐོང་བའི་ཕྱིར་)དེ་བཞིན་གཤེགས་པའི་ཞེས་བརྟགས་པའི་) ཤའི་
སྤྱན་གྱིས་དང་པོར་རང་གི། སེམས་ཀྱི་སྣང་བ་མཐོང་ཞིང་། ཞེས་སོགས་དང༌། རྗེ་བཙུན་ཕྱག་
ན་རྡོ་རྗེའི་ཞལ་སྔ་ནས་ཀྱང་། འདིར་སོ་སོར་སྡུད་པ་ཞེས་བྱ་བ་ནི་གཟུགས་ལ་སོགས་པ་ཕྱི་རོལ་གྱི་
ཡུལ་རྣམས་ལ། མིག་ལ་སོགས་པའི་དབང་པོ་རྣམས་ཀྱིས་མིག་གི་རྣམ་པར་ཤེས་པ་ལ་སོགས་པ་
རྣམས་རབ་ཏུ་མི་འཇུག་པར་། ནང་གི་ཡུལ་རྣམས་ལ་ལྷའི་མིག་གི་དབང་པོ་ལ་སོགས་པ་རྣམས་ཀྱིས་
ལྷའི་མིག་གི་རྣམ་པར་ཤེས་པ་ལ་སོགས་པ་རབ་ཏུ་འཇུག་པ་སྟེ། ནང་དུ་སྟོང་པ་ཉིད་ལ་དམིགས་པས།
པྲ་ཕབ་པའི་གཞོན་ནུ་མས་མེ་ལོང་ལ་མཐོང་བ་ལྟར། སྟོང་པ་ལ་མ་བརྟགས་པའི་དངོས་པོ་ཐམས་
ཅད་མཐོང་བ་ནི་སོ་སོར་སྡུད་པའི་ཡན་ལག་སྟེ། ཁམས་གསུམ་པའི་སངས་རྒྱས་ཀྱི་གཟུགས་བརྙན་
མཐོང་བའི་ཕྱིར། ཞེས་ནཱ་རོ་པས་དྲངས་ནས་བཤད་པ་དང་ཆེས་འགལ་བར་མངོན་ནོ། །རྩ་རྒྱུད་
བཀོལ་བ་དབང་མདོར་བསྟན་པར། ཤའི་མིག་ལས་)མིག་གཞན་(སྐྱེ་བོ་གཞན་)གྱིས་(ཆུ་བུར་གྱི་མིག་གི་》ནི་མི་
མཐོང་སྟེ། །རང་གི་ཆུ་བུར་གྱི་མིག་གིས་ཀྱང་མི་མཐོང་། །ཞེས་པ་དང་འགལ་ལོ། །དེ་བས་ན་དུ་
སོགས་དེ་དག་མངོན་སུམ་དུ་མཐོང་བའི་ཤེས་པ་དེ་)ཐ་མལ་གྱི་སྒོ་ལྔའི་དབང་ཤེས་འདི་དང་། དེའི་
ཡིད་ཤེས་འདི་གང་ཡང་མ་ཡིན་པར་ཆེས་གསལ་ལོ། །གཞན་ཡང་དེ་ལྟའི་དུ་སོགས་ལས་དང་པོ་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
པའི་འཁྲུལ་སྣང་ཡིན་ན། ལོག་པའི་ཀུན་རྫོབ་བམ། ཡང་དག་ཀུན་རྫོབ་གང་རུང་ཡིན་དགོས་པར་
འགྱུར་བ་ལས། དེ་ལྟར་ཡང་མ་ཡིན་ཏེ། དབང་མདོར་བསྟན་དུ། དོན་དམ་པར་ཅི་ཡང་མེད་དོ་ཞེས་སམ་ཐམས་
ཅད་སྟོང་པའོ་ཞེས་སོགས་)མེད་པའི་ཆོས་ལ་དམིགས་ནས》སྒོམ་པ་ (དེ་》ནི། །ཆད་སྒོམ་ཡིན་གྱི་རྫོགས་རིམ་ཟབ་མོ་མཐར་ཐུག་
གི། །རྣལ་འབྱོར་པ་》རྣམས་ལ་ནི་)དེ་(འདྲའི་ཆད་)བསྒོམ་འཐད་པ་མིན། ། ཉིན་མཚན་གྱི་རྣལ་འབྱོར་གྱིས་བར་སྣང་)
སྟོང་པར་(ལྟ་སྟངས་བཅས་ཏེ་བསྒོམས་པས་རྟོག་པས་མ་བཟོས་ཤིང་》མ་བརྟགས་པའི་དུ་སོགས་འོད་གསལ་》མཐོང་བའི་
ཕྱིར་ན་དེ་འདྲའི་རྣལ་འབྱོར་གྱི་)། །སེམས་ལ་(སྣང་བའི་སྟོང་གཟུགས་དེ་རྣམས་འདུས་བྱས་ཀྱི་དངོས་(པོ)དང་(དངོས་མེད་དེ་
བཀག་ཙམ་གྱི་） དངོས་མེད་ (གང་ཡང་མིན་ནོ། །ཇི་ལྟར་ (དེ་དཔེར་ན་)མེ་ལོང་པྲ་ལས་ནི། །དངོས་མེད་ལས་
སྐྱེས་ཞེས་པ་ནི་གཏན་ནས་མ་སྐྱེས་ཞེས་པའི་དོན་ཏེ་རྫས་སུ་མེད་པའི་རྐུན་པོའི་གཟུགས་བརྙན་）བུ་མོ (གཞོན་ནུ་མ) ས་ (གསལ་
བར་》མཐོང་། ། (པ་བཞིན་དུ་བར་སྣང་གི་ནམ)མཁའ་ལ་ དེ་་ཁོ་ན་)ཉིད་(ཀྱི་)རྣལ་འབྱོར་པས། །འདས་དང་མ་
འོངས་༦ཀྱི་ཆོས་ཀྱི་རྣམ་པའི་སྟོང་གཟུགས་རྣམས་དཔེར་སྔར་སྨོས་པའི་པྲ་ལ་མཐོང་བ་)དེ་བཞིན། །(དུ་མངོན་སུམ་དུ་མཐོང་ངོ་)
ཞེས་དང་། གལ་ཏེ་ སོར་སྡུད་སོགས་ཀྱི་རྣལ་འབྱོར་པས་རི་ཁང་ཁྱིམ་སོགས་ལྟར་དངོས་པོར་)ཡོད་པའི་གཟུགས་་ཁོ་ན་)
མཐོང་དགོས་》ན། །བདག་གི་གདོང་པ་ (དང་ནང་ཁྲོལ་སོགས་)ཅེས་(མངོན་སུམ་དུ་མི་མཐོང་། ། སྟེ་མཐོང་དགོས་པ་
ར་འགྱུར་རོ) འོན་ཏེ་(ཅིར་ཡང་གྲུབ་པ་མེད་པའི་གཟུགས་ ་ཁོ་ན་རྣལ་འབྱོར་པས་མངོན་སུམ་དུ་མཐོང་དགོས་》ན། །རི་
བོང་རྭ་སོགས་རྣལ་འབྱོར་པས་མངོན་སུམ་དུ་)ཇི་ལྟར་མཐོང་པ་)མིན། ། (ཏེ་མཐོང་དགོས་པར་འགྱུར་རོ། །ཞེས་སོ། །
རྩ་རྒྱུད་དང་པོའི་སངས་རྒྱས་སུ་ཡང་། སོ་སོར་སྡུད་པའི་རྣལ་འབྱོར་གྱིས་མངོན་སུམ་དུ་མཐོང་བའི་འོད་གསལ་གྱི་
གཟུགས་ནི་》ཕྱག་རྒྱ་ཆེ། ། ན་མོ་སྟེ་དེ་ཡང་འདུས་མ་བྱས་
)ནམ་མཁའ་ལྟར་བརྟན་གཡོ་ཀུན་ལ་ཁྱབ་པའི་ཆོས་ཉིད་སྟོང་པའི་
(རང་བཞིན་》མཚན་ཉིད་དོ སྟེ་ རང་བཞིན་ནོ། །ཞེས་འོད་གསལ་སྟོང་གཟུགས་ཕྱག་རྒྱ་ཆེན་མོར་བསྟན་)པས་ཀྱང་ལོག་
པའི་ཀུན་རྫོབ་ཡིན་པ་ ལ་)གནོད་ལ། དྲི་མེད་འོད་དུ། འོད་གསལ་སྟོང་གཟུགས་)ཐམས་ཅད་དངོས་པོ་མེད་པའམ་
ཅང་མེད་》ནི་མ་ཡིན་ཏེ། རྣལ་འབྱོར་པས་་མངོན་སུམ་དུ་སོ་སོ་རང་རིག་པ་ཉིད་ཀྱི་ཕྱིར་རོ། །ཞེས་དང་།
འདིར་ཡང་། སྟོང་པ་ཉིད་དང་སྙིང་རྗེའི་བདག་ཉིད་ཀྱི་གཟུགས། མདོ་སྡེ་རྒྱན་དུ། ཆོས་ཉིད་སེམས་ལས་
གཞན་པའི་སེམས་གཞན་ནི། །འོད་གསལ་མ་ཡིན་རང་བཞིན་ལ་བརྗོད་དོ། །ཞེས་གསུངས་པ་ལྟར་གདོད་ནས་”རྣམ་པར་དག་པའི་
ཆོས་ཉིད་ཀྱི་)སེམས་གཞོན་ནུ་མས་པྲ་ཕབ་པ་ལྟ་བུ་ནི། (ཕྱི་རོལ་ཀྱི་རྡུལ་ཕྲན་འདུས་པའི་གཟུགས་ཀྱི་མཚན་
ཤའི་མིག་སོགས་ཀྱིས་མཐོང་རུང་གི་གཟུགས་ཡིན་གྱི་ ）
5



འོད་གསལ་རྒྱན།
པོད་གསུམ་པ།
ཉ་དབོན་ཀུན་དགའ་དཔལ།
གཟུགས་མེད་པའི་མཚན་ཉིད་མ་ཡིན་ཏེ། སྟོང་པའི་གཟུགས་ཡོད་པའི་ཕྱིར་རོ། །ཞེས་དང་། འདིར་
རྣལ་འབྱོར་པ་རྣམས་ཀྱི་(མཉམ་བཞག་ཟབ་མོའི་སྐབས་སུ་ཕྱོགས་ (གཉིས་)སུ་འཛིན་པ (འི་རྣམ་རྟོག་）
ཉམས་པར་བྱ་བའི་སླད་དུ། རྡོ་རྗེའི་རྣལ་འབྱོར་ (ཐབས་སམ་ཤེས་རབ་ཀྱི་）རིས་ (སོ་སོར་ཆད་པ་)མེད་པ།
རྟག་པ་དང་ཆད་པ་སྤངས་པ། ཇི་ལྟ་བ་བཞིན་མཚོན་ནུས་པའི་)འཇིག་རྟེན་པའི་དཔེ་ལས་འདས་པ། ཡོད་པ་
དང་མེད་ (པར་འཛིན་)པའི་ (རྣམ་རྟོག་གི་བློ་ཡོངས་སུ་སྤངས་པ། གཞོན་ནུ་མས་མེ་ལོང་ལ་པྲ་ཕབ་པ་
བཞིན་རང་གི་སེམས་ཀྱིས་མ་བརྟགས་པ་མངོན་སུམ་དུ་མཐོང་བ། ཡིད་ཆེས་པའི་དོན་ཅན།།
རྣམ་པ་ཐམས་ཅད་པ། ནམ་མཁའ་ལ་ལྟ་སྟངས་བཅས་པ་)ལས་བྱུང་བ (སྟེ་མཐོང་བའི་ཡང་ན་ནམ་མཁའ་ལས་བྱུང་
ཞེས་པ་རྒྱུ་རྐྱེན་ལས་མ་སྐྱེས་ཞེས་སྟོན་པའོ། ། ཐོག་མཐའ་བར་》ཀུན་ཏུ་བཟང་པོ (ཏེ་དགེ་བ་ཆོས་ཉིད་ཀྱི་)། དབང་པོ་ཐམས་
ཅད་པའམ་བདག་རིག་གཞན་རིག་ཐམས་ཅད་པ་ཞེས་གསུངས་པ་ལྟར་རང་གཞན་ཐམས་ཅད་རིག་པས་དབང་པོ་ཐམས་ཅད་པའོ) །
སེམས་ཅན་ཐམས་ཅད་ཀྱི་སེམས་ཀྱི་བདག་ཉིད་ཏེ་རང་བཞིན་ནམ་ ཆོས་ཉིད་)དུ་གནས་པ ཐོག་མ་མེད་པ་ནས་
སེམས་ཅན་རྣམས་དང་། ལྷན་ཅིག་སྐྱེས་ཏེ་སེམས་ཅན་གྱི་སེམས་ནམ་གྲུབ་དུས་ན་དེའི་ཆོས་ཉིད་དུ་གྲུབ་པའི་རང་བཞིན་དུ་
འགྱུར་མེད་)པའི་དགའ་བ་འམ་བདེ་བའོ) ཞེས་དང་། གང་དོན་དམ་པའི་བདེན་པས་བསྟན་པ། དེ་ནི་འཇིག་
རྟེན་ལས་འདས་པ། རྣམ་པ་ཐམས་ཅད་ཀྱི་མཆོག་དང་ལྡན་པ། ཕྱག་རྒྱ་ཆེན་པོ་དངོས་གྲུབ་
བསྒྲུབ་པའི་སླད་དུ་རང་གི་སེམས་ཀྱིས་ཡོངས་སུ་བརྟགས་པའི་ཆོས་དང་བྲལ་བ། གཞོན་ནུ་མ་
རྣམས་ཀྱིས་མེ་ལོང་ལ་སོགས་པ་ལ་པྲ་ཕབ་པ་བཞིན་དུ། རྣལ་འབྱོར་པ་རྣམས་ཀྱིས་རང་གི་
སེམས་ཀྱི་འོད་གསལ་མངོན་སུམ་དུ་ནམ་མཁའ་ལ་སྣང་བ། འདོད་པའི་དོན་གྱི་འབྲས་བུ་སྟེར་བ་སྟེ།
འབྲས་བུ་ནི་འགྱུར་བ་མེད་པའི་བདེ་བའི་ ཡེ་ཤེས་ཀྱི་སེམས་སོ། །ཞེས་སོགས་ཆེས་གསལ་བར་
གསུངས་པས་གནོད་དོ། །སློབ་དཔོན་ཉི་མ་དཔལ་ཡེ་ཤེས་ཀྱིས་ཀྱང་།རྒྱུད་གང་ལ་དྲི་མ་སྟེ་སྤྲིན་ལ་
སོགས་པ་མེད་པའི་ནམ་མཁའི་བར་སྣང་ལ་དམིགས་པས། མིག་ཕྱེད་བརྟན་པར་གཏད་པ་ན། སྙིང་
རྗེས་རླན་པ་རྟོག་པ་དང་བྲལ་བའི་སེམས་ལས་མུ་བཞི་ (སྟེ་མཐའ་བཞི་)དང་བྲལ་བ་དུ་བ་ལ་སོགས་
པའི་རྟགས་འབྱུང་ངོ༌། །ཞེས་སོ། །རྗེ་ནཱ་རོ་པས། གཟུང་པ་དང་འཛིན་པ་དང་བྲལ་བ་རང་བཞིན་
སྟོང་པ་ཉིད་ཀྱི་བློ་ནི་ཤེས་རབ་སྟེ། དེའི་གཟུགས་བརྙན་ནི་རྣལ་འབྱོར་པ་ལ་མངོན་སུམ་དུ་སྣང་
པའོ། །ཞེས་དང༌། དང་པོའི་སྒྲ་ལས་ཕྱག་རྒྱ་ཆེན་པོའི་ རྣམ་པ་ཐམས་ཅད་པའི་སྟོང་པ་ཉིད་ཀྱི་)གཟུགས་ (མཐོང་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བའི་》སྔ་མ་དུ་བ་ལ་སོགས་པའི་གཟུགས་ (དམིགས་མཁན་》ཆོས་ཀྱི་ཕྱག་རྒྱའི་དམིགས་པ་ཡིས། ཉོན་
མོངས་པ་ཆུང་དུ་ཟད་པ་ལས་མི་འགྱུར་བའི་བདེ་བ་ཆེན་པོ་འཕེལ། ཞེས་སོགས་གསུངས་སོ། །
གཞན་ཡང་དེ་དག་འཁྲུལ་སྣང་ཡིན་ན་ཉིན་མོའི་རྣལ་འབྱོར་གྱིས་མཐོང་པའི་འབར་བ་དེ། ནམ་
མཁའ་ལས་བྱུང་རང་བྱུང་པ།།ཤེས་རབ་ཡེ་ཤེས་མེ་བོ་ཆེ། །མིན་པར་འགྱུར་ཏེ། སོ་སྐྱེས་ལས་
དང་པོ་པ་དེའི་འཁྲུལ་སྣང་ཁོ་ན་ཡིན་པའི་ཕྱིར་རོ། །ཟླ་བ་ཉི་མ་སྒྲ་གཅན་གློག་ལྟ་བུ། ཐིག་ལེ་དེ་རྣམ་
ས་རིམ་པ་བཞིན་དུ། འོད་ཆེན་རྣམ་པར་སྣང་བར་བྱེད། །ཡེ་ཤེས་སྣང་བ་ལམ་མེ་བ། །མིན་པར་
འགྱུར་ཞིང་། འགྲོ་བའི་མར་མེ་མིན་པ་དང་། ཡེ་ཤེས་སྒྲོན་མེ་མིན་པ་དང་། གཟི་བརྗིད་ཆེན་པོ་
འོད་གསལ་བ་མིན་པ་དང༌། སྔགས་མཆོག་མངའ་བདག་རིག་སྔགས་རྒྱལ། མིན་པར་འགྱུར་ཏེ།
ཐ་མལ་ལས་དང་པོ་པ་དེའི་འཁྲུལ་སྣང་ཁོ་ན་ཡིན་པའི་ཕྱིར་རོ། །འདོད་པར་མི་ནུས་ཏེ། དེ་ལྟར་
རིགས་གསུམ་མགོན་པོ་སོགས་མཁས་གྲུབ་རྣམས་ཀྱིས་དགོངས་པ་གཅིག་དང་དབྱངས་གཅིག་
གིས་ངེས་པའི་དོན་དུ་གསུངས་སོ། །ཡང་དེ་ལྟ་ན། སྣང་མཁན་གྱི་འཁྲུལ་ཤེས་ཉིད་ཀྱི་བདག་ཉིད་
ཡིན་ནམ། འཁྲུལ་ཤེས་དེ་ལ་སྣང་བའི་ཟླ་གཉིས་ལྟ་བུ་གཏན་མེད་གཅིག་ཡིན་ནམ་ཅི། (དེ་གཉིས་གང་
ཡང་མ་ཡིན་པའི་ཆོས་གཞན་ཞིག་གི་རྣམ་པ་དེ་ལ་སྣང་བ་ཡིན་བརྟག་དགོས་སོ། །དང་པོ་གཉིས་ཀ་མི་
འཐད་དེ། རྗེ་ནཱ་རོ་པས། རྣམ་པ་ཐམས་ཅད་དུ་མ་བྱས་པ། རྨད་དུ་བྱུང་བ (ཕྱི་ནང་གི་དངོས་པོའི་）རང་
བཞིན་མེད་པའི་ སྟོང་པ་ཉིད་ཀྱི་དངོས་པོའི་གཟུགས་ཉིད་ཀྱི་ཕྱིར། ཞེས་དང་། ཕྱག་རྒྱ་ཆེན་པོའི་
གཟུགས་སྔ་མ་དུ་བ་ལ་སོགས་པ། ཞེས་དང་། སེམས་ཀྱི (ས་མཐོང་བའི་》དུས་གསུམ་པའི་སྣ་ཚོགས་
གཟུགས་ཀྱང་དངོས་པོ་མ་ཡིན་ཏེ། དེ་རྣམས་འདས་པ་ལ་སོགས་པའི་དངོས་པོའི་ངོ་བོ་ཉིད་དུ་མེད་
པའི་ཕྱིར་དང་། རྡུལ་ཕྲ་རབ་ཀྱི་ཆོས་ཉིད་ལས་འདས་པ་ཉིད་ཀྱི་ཕྱིར་རོ། །ཞེས་སོགས་ཀྱིས་གནོད་ལ།
དྲི་མེད་འོད་དུ། འདིར་ཡང་སྟོང་པ་ཉིད་དང་སྙིང་རྗེའི་བདག་ཉིད་ཀྱི་གཟུགས་རྣམ་པར་དག་པའི་
སེམས། ཞེས་སོགས་སྔར་དྲངས་པ་རྣམས་ཀྱིས་ཀྱང་དངོས་སུ་གནོད་དོ། ། རྗེ་ནཱ་རོ་པས།
གང་གི་ཕྱིར་སྟོང་པར་ཏེ་སྣ་ཚོགས་གཟུགས་ཀྱི་རྣམ་པའི་སེམས་ལ་མ་བརྟགས་ཏེ། རྟོག་པ་
མཐའ་དག་དང་བྲལ་བར་མཐོང་པ་སྟེ། མངོན་སུམ་དུ་ཡང་དག་པར་རིག་པ། བསྙོན་མི་ནུས་
པར་ཉམས་སུ་མྱོང་བ་ཉིད་ཀྱི་ཕྱིར་རོ། །རྩ་བའི་རྒྱུད་དུ་ཡང་གསུངས་པ། ཡོད་་པ་དངོས་པོ་)དང་མེད་་



ཉ་དབོན་ཀུན་དགའ་དཔལ།
འོད་གསལ་རྒྱན།
པོད་གསུམ་པ།
པ་དངོས་མེད་ཡིན་པ་)ལས་རྣམ་པར་འདས། ། (གཟུང་འཛིན་)གཉིས་ (སུ་མེད་པའི་ཡེ་ཤེས་ཀྱི་)དངོས་པོ་ཡིན་པའི་
རྒྱུ་མཚན་གྱིས་) དངོས་པོ་དང་དངོས་པོ་མེད་ པའི་རྣམ་རྟོག་གི་མུན་པ་》ཟད། ། ཡང་ན་དོན་དམ་པའི་ཐབས་ཤེས་ཀྱི་རིས་གཉིས་སུ་
ཆད་པ་མེད་པར་ཐབས་ཤེས་ཟུང་འཇུག་ཡིན་པའི་ཕྱིར་ན་དངོས་པོ་དཀར་ཕྱོགས་ཆགས་པ་ཟད་ཅིང་དངོས་མེད་ནག་ཕྱོགས་ཆགས་བྲལ་ཟད་
པའོ། ། ཕྲ་རབ་རྡུལ་གྱི་ཆོས་(ཡིན་པ་)ཉིད་་ལས་)འདས། །སྟོང་པ་ཉིད་ ༦ཀྱི”ཆོས་(དེ་གཏན་ནས་མེད་པ་ཡིན་པ་）
རྣམ་པར་སྤངས། །རྟག་དང་ཆད་པའི་མཐའ་》ལས་ངེས་པར་གྲོལ། ། དོན་དམ་）རྡོ་རྗེ་རྣལ་འབྱོར་ (ཐབས་ཤེ
ས་ རིགས་ (སུ་ཆད་པ་མེད་པ། །ཞེས་པའོ། །ཞེས་གསུངས་པས་དངོས་སུ་གནོད་དོ། །ཡང་བརྟག་པ་ག
སུམ་པ་ལྟར་ན། དུ་སོགས་དེ་ཆོས་གཞན་གང་གི་རྣམ་པ་ཡིན་སྨོས་ཤིག ཆོས་ཉིད་ཀྱི་རྣམ་པ་ཡིན་ནོ་
ཞེ་ན།ཆོས་དེའི་ཆ་ཤས་ལ་དེའི་རྣམ་པར་བཞག་པ་ལྟ་བུའི་རྣམ་པ་ཡིན་ནམ། ཆོས་དེ་སྣང་མཁན་གྱི་
བློ་དེ་ཉིད་དེའི་རྣམ་པར་སྐྱེས་པ་ལ་དེའི་རྣམ་པར་བཞག་པ་གང་རུང་གཅིག་ཡིན་དགོས་ལ། དང་པོ་
ལྟར་ན་དུ་སོགས་འཁྲུལ་སྣང་ཡིན་པ་ཉམས་སོ། ། ཆོས་ཉིད་ཀྱི་ཆར་ཁས་བླངས་པའི་ཕྱིར་རོ། །གཉིས་པ་ལྟར་ན།
གོང་དེ་མ་ཐག་པར་བཀག་ཟིན་ཏོ། །མདོར་ན་ལས་དང་པོ་པའི་སོར་སྡུད་ཀྱི་རྣལ་འབྱོར་དེ་ལོག་པའི་
ཤེས་པར་འགྱུར་ཏེ། ཁོ་ལ་སྣང་བའི་འོད་གསལ་དེ་ཐ་མལ་གྱི་འཁྲུལ་སྣང་ཁོ་ན་ཡིན་པའི་ཕྱིར། ཅེས་
པའི་གནོད་བྱེད་དེ་)ལས་གཞན་པའི་གནོད་བྱེད་)ཅི་ ཡོད་དེ་དེ་ཉིད་དེའི་གནོད་བྱེད་མཆོག་ཡིན་པའི་ཕྱིར་རོ། །)དེ་ ལོག་ཤེས་)
ལྟར་ནི་འདོད་ནུས་བ་》མ་ཡིན་ཏེ། སྔར་བཀག་ཟིན་ལ། དཔལ་དོན་དམ་བསྡུས་པར། རྗེ་ནཱ་རོ་ཆེན་
པོའི་ཞལ་སྔ་ནས་ཀྱང་། དངོས་པོ་རྡུལ་ཕྲན་ཚོགས་པའི་བདག་ཉིད་དུ་གྱུར་པའི་)འདས་པ་ལ་སོགས་
པའི་དངོས་པོར་)མེད་ཅིང་དོན་དམ་དུ་གསལ་བའི་བདག་ཉིད་ཡོད་པ། དཔེར་ན་འཇིག་རྟེན་པ་ཉིད་
ཀྱིས་ ཕྱི་རོལ་ཀྱི་རྟ་གླང་ལ་སོགས་པའི་)དངོས་པོ་མེད་ཀྱང་རྟ་གླང་ལ་སོགས་པའི་དོན་མཐོང་བ་སྒྱུ་མ་རྨི་ལམ་མིག་
འཕྲུལ་བཞིན་ནོ། །དོན་འདི་ཉིད་གསུངས་ན་མེད་པའི་ཞེས་པ་ལ་སོགས་པའོ། །རྣམ་པར་རྟོག་པ་
དང་བྲལ་ཞིང་འཁྲུལ་པ་མེད་པའི་ཡེ་ཤེས་སྐྱེ་བ་དེ་ཡང་རྣམ་པ་ཐམས་ཅད་པ་སྟེ། འགྲོ་བའི་དོན་ཕུན་
སུམ་འཚོགས་པ་ཉིད་ཀྱི་ཕྱིར་ཡིད་བཞིན་གྱི་ནོར་བུ་ལྟ་བུའོ། །ཞེས་པས་ཡུལ་དོན་དམ་དུ་ཡོད་ལ་
ཡུལ་ཅན་མ་འཁྲུལ་བའི་ཡེ་ཤེས་དངོས་སུ་གསུངས་པའོ། །ཡང་དེ་ཉིད་དུ། ནམ་མཁའ་ལ་མཐོང་
བར་འགྱུར་རོ། །དེ་ཡང་ཡོད་པ་ (དངོས་པོ་)དང་མེད་པ་དངོས་མེད་)ལ་སོགས་པའི་སྤྲོས་པ་ཐམས་ཅད་
ཀྱིས་སྤྲོས་པ་དང་བྲལ་བའོ། །ཞེས་ཏེ། ཉི་མ་དཔལ་ཡེ་ཤེས་ཀྱིས་ཀྱང་སྔར་བཤད་པ་ལྟར་མཐའ་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བཞི་དང་བྲལ་བར་གསུངས་པས་ཀྱང་ཆེས་གནོད་དོ། །ཡང་འདི་ཡི་སོ་ སོར་སྡུད་ཀྱི་རྣལ་འབྱོར་རམ་
ཏིང་ངེ་འཛིན་དེ་ཉིད། རྒྱལ་བའི་ཡུམ་དུ། རིན་ཆེན་སྣང་བ། རིན་ཆེན་སྒྲོན་མ། ཟླ་བ་སྣང་བ། །
ཉི་མ་སྒྲོན་མ། རྣམ་པ་ཐམས་ཅད་པ་གཟིགས་པ། ཞེས་སོགས་ཏིང་ངེ་འཛིན་མང་པོ་ལ་གསུངས་
པ་དང་དོན་གཅིག་ལ། དེ་ཉིད་མཚན་བརྗོད་དུ། སངས་རྒྱས་ཀུན་གྱི་ཐུགས་རྒྱུད་ལ་》མངོན་སུམ་པ།། (སྟེ་
མངོན་དུ་གྱུར་པའི།)ཡེ་ཤེས་(ཆེན་པོས་སྒྲིབ་གཉིས་ཀྱི་བུད་ཤིང་བསྲེགས་པའི་མེ་ལྕེ་ཤེས་བྱ་ཐམས་ཅད་མཁྱེན་པའི་འོད་རབ་
ཏུ་གསལ། །(བ་ནི་ཆོས་དབྱིངས་ཡེ་ཤེས་སོགས་ལྔ་ཆར་ཡིན་ལ་འདིར་ནི་འདས་ད་ལྟར་གྱི་སངས་རྒྱས་ཀུན་གྱིས་སྔར་ལམ་གྱི་དུས་སུ་
མངོན་སུམ་པ་སྟེ་མངོན་སུམ་དུ་མཛད་པའི་ཟབ་ལམ་གྱི་ཡེ་ཤེས་ལས་རླུང་རྣམ་རྟོག་བསྲེག་པའི་མེ་ལྕེ་རྣམ་ཀུན་མཆོག་ལྡན་གྱི་སྟོང་པ་ཉིད་
མཐོང་བས་འོད་རབ་ཏུ་གསལ་བ་སྟེ། དེ་ཉིད་འདིར་ཤའི་མིག་ལ་སོགས་པ་ལྔར་གསུངས་པའོ། །)ཅེས་སོར
སྦྱར་ནས། རྗེ་ནཱ་རོ་ཆེན་པོས་གསུངས་ཏེ། ཇི་སྐད་དུ། དབང་མདོར་བསྟན་གྱི་འགྲེལ་བར།) དེ་ཉིད་ལས།
(བདུད་བཞི་ལས་རྒྱལ་བའི་(སངས་རྒྱས་ཀྱི་)ཡུམ་ཤེར་ཕྱིན་སྟོན་པའི་མདོ་རྒྱས་འབྲིང་བསྡུས་གསུམ་གྱི་)བར་མ་ཉི་ཁྲི་ལྔ་སྟོང་པ)
ར་གསུངས་པ། རིན་ཆེན་སྣང་བ་ཞེས་བྱ་བའི་ཏིང་ངེ་འཛིན་དང་། རིན་ཆེན་སྒྲོན་མ་ཞེས་བྱ་བའི་ཏིང་
ངེ་འཛིན་དང་། ཟླ་བ་སྣང་བ་ཞེས་བྱ་བའི་ཏིང་ངེ་འཛིན་དང་། ཉི་མ་སྒྲོན་མ་ཞེས་བྱ་བའི་ཏིང་ངེ་འཛིན་
དང་། རྣམ་པ་ཐམས་ཅད་གཟིགས་པ་ཞེས་བྱ་བའི་ཏིང་ངེ་འཛིན་བརྒྱ་ཉི་ཤུ་ལྷག་གསུངས་པ་རྣམས་ཕལ་ཆེར་མཐོང་
སྣང་གི་སྒོ་ནས་དང་། སྤྱི་གཙུག་ལྟ་བའི་ཏིང་ངེ་འཛིན་ལྟ་བུའི་ལྟ་སྟངས་དང་། ལ་ལ་བྱེད་ལས་ཀྱི་སྒོ་ནས་བསྟན་གྱི། ཐམས་ཅད་ཀྱང་སྟོང་
གཟུགས་གསལ་བའི་རྣམ་པར་མི་རྟོག་པའི་ཏིང་ངེ་འཛིན་དུ་རོ་གཅིག་པར་སེམས་འགྲེལ་སྐོར་གསུམ་དང་ནཱ་རོ་ཆེན་པོའི་དགོངས་པ་ཡང་དག་
པ་)དང་། ཞེས་པ་ལ་སོགས་པའོ། །མཚན་ཡང་དག་པར་བརྗོད་པ་ཡང་། སངས་རྒྱས་ཀུན་གྱི་མངོན་
སུམ་པ། །ཡེ་ཤེས་མེ་ལྕེ་འོད་རབ་གསལ། །ཞེས་པའོ། །འཕགས་པ་ཀླུ་སྒྲུབ་ཞབས་ཀྱིས་ཀྱང་། (སོར་
སྡུད་སོགས་ཤེར་ཕྱིན་ཟབ་མོའི་རྣལ་འབྱོར་པ་གང་རྣམས་ཀྱི་མཉམ་བཞག་རྣམ་པར་མི་རྟོག་པའི་བློ་ (དེ་ནི་མངོན་པར་ཞེན་ནས་
བཟུང་བའི་རྟེན་ (དེ་ཡུལ་དང་བྲལ་བའི་ཕྱིར་ན། །ཡོད་པ་དང་མེད་པ་སོགས་གང་དུའང་མངོན་པར་ཞེན་ནས་འཛིན་པ་)
ལས་རྣམ་པར་འདས། ། ཤིང་ཡོད་པ་དངོས་པོ་དང་མེད་པ་དངོས་མེད་ཡིན་པ་ལས་རྣམ་པར་འདས་པའི་
）ཟབ་མོ་ སྟོང་གཟུགས་
འོད་གསལ་དེ་ཕྱི་ནང་སོགས་གང་དུའང་)དམིགས་ཤིང་འཛིན་པ་མེད་པའི་མཉམ་བཞག་)དེ་རྣམས་ཀྱིས། ། (དུ་སོགས་)
མཚན་མའི་དོན་ནི་(ཆད་སྒོམ་དང་རྟོག་སྒོམ་སོགས་མི་བསྒོམ་པའི་ཚུལ་གྱིས་》རྣམ་པར་བསྒོམ། །(པར་བྱའོ། ། །ཞེས་
(ཚིགས་བཅད་འདི་རིགས་པ་དྲུག་ཅུ་པ་ན་སྣང་ཞིང་མཚན་མའི་དོན་ཞེས་མི་འདོན་པར། རྐྱེན་གྱི་དོན་ལ་རྣམ་པར་བསྒོམ། ཞེས་ཟླ་གྲ
གས་འཆད་ཀྱང་ དགོངས་པ་ནི་ནཱ་རོ་པ་ལྟར་དུ་ངེས་)པའོ། །ལྭ་བའི་གོས་ཅན་ཞབས་ཀྱིས་ཀྱང་། །སྣང་བ་ཐོབ་པའི་
10



པོད་གསུམ་པ།
ཉ་དབོན་ཀུན་དགའ་དཔལ།
འོད་གསལ་རྒྱན།
རྣལ་འབྱོར་པས། །གཞན་དུ་རྟགས་ནི་ཤེས་བྱ་སྟེ། །གྲུབ་པའི་འཁྲུལ་པ་མེད་པ་རྣམས། །ལམ་ནག་
གིས་ནི་དུ་བ་བཞིན། །མིག་དག་རེངས་པར་བྱེད་པ་དང༌། །མགོ་བོ་དུད་པ་ཉིད་དང་ནི།།སེམས་དང་
སེམས་བྱུང་ནུབ་པ་དང༌། །སྟོང་ཉིད་མཐོང་བའི་སྟོང་པ་ཉིད།།ཅེས་པ་ལ་སོགས་པའོ། ། གྲུབ་ཐོབ་）
གཞན་གྱིས་ ཨ་ནུ་ པ་མ་ རཀཱི་ཏ་)ཀྱང་གསུངས་པ། (རྒྱུད་གང་དུ་འང་གང་ལ་ཞེས་སློབ་དཔོན་ཉི་མ་དཔལ་ཡེ་ཤེས་འཆད་ཀྱང་
ཉིན་མོའི་གནས་སྐབས་》གང་དུ་དྲི་མ་སྟེ་སྤྲིན་》མེད་པའི་ནམ་མཁའ་ལ་མིག་ཕྱེད་སྤྲུལ་པ་སྟེ་བརྟན་པར་གཏད་)པ་
ན༑ ༑ཞེས་ཉི་མ་དཔལ་གྱིས་གསུང་ངོ༌། །སེམས་ཅན་ཐམས་ཅད་ལ་འཕྲོ་བ་(སྟེ་ཁྱབ་པ》ཆེན་པོའི་ཐུགས་རྗེ (འི་ཆུས་བརླན་
པའི་(ཟབ་ལམ་རྣམ་པར་མི་རྟོག་པའི བསམ་པའི་རྟེན་ཟ་(འམ་མེ་ཞེས་གཟུགས་ཅན་གྱི་རྒྱན་དེ་འཆི་མེད་མཛོད་རྩ་ འགྲེལ་དུ་རྟེན་
ཟ་ནི་མེ་སྟེ། གང་བརྟེན་པ་ཚིག་པའི་ཕྱིར་རོ། །ཞེས་དེ་འདྲའི་མེ་》ལས། །ཡོད་དང་མེད་དང་(དེ་)གཉིས་ཀ་ (དང་)དངོས་པོ་
(དང་)དངོས་མེད་ (དུ་”འབྱེད་པ (འི་རྣམ་རྟོག་)་བྲལ། ། (བའི་རྣལ་འབྱོར་པའི་མངོན་སུམ་ལ་རྣམ་ཀུན་མཆོག་ལྡན་གྱི་》སྟོང་པ་
ཉིད་ཀྱི་རྗེས་ སུ་》འགྲོ་བ་སྟེ་ཞུགས་པའི་》དུ་སོགས་འོད་གསལ་མཐའ་དག་གློ་བུར་ཏེ་རྟོག་པས་མ་བཟོས་པར་ཡང་
ཇི་ཞིག་ལྟར་ལ་)འཆར ཚིགས་བཅད་འདི་གྲུབ་ཐོབ་ཨ་ནུ་པ་མ་རཀཱི་ཏིའི་སྦྱོར་དྲུག་ན་སྣང་ངོ་)། །དེ་བཞིན་དུ། (རྫོགས་རིམ་དེ་ཁོ་ན་
ཉིད་ཀྱི་རྣལ་འབྱོར་སྒོམ་པ་ལ་འཇུག་པའི་དང་པོར་ཐོག་མ་སྐྱེ་བ་དང་ མཐའ་ (མ་འཇིག་པ་》ལས་གྲོལ་བའི། །དབུ་མ་
(འམ་བར་མ་》ཙམ་(རྣམ་ཀུན་མཆོག་ལྡན་གྱི་སྟོང་པ་ཉིད་)ལ་མ་ཞེན་པའི་ཚུལ་གྱིས་རྣལ་འབྱོར་པའི་ཡིད་》ཡང་དག་གནས། །
(པ་སྟེ་མ་ཡེང་པར་བཞག་གོ། །རྣལ་འབྱོར་པ་》གང་ཞིག་(དབུ་མ་ཙམ་)དེར་གནས་ཤིང་མཐའ་གཉིས་སུ་འཛིན་པ་སོགས་)
འདོར་བ་དེ།(ལ་རྣལ་འབྱོར་)།འདི་ཡི་འོད་གསལ་གྱི་》སྣང་བ་(དུ་སོགས་)བཅུའི་བདག་ཉིད (ཆར་རོ། །ཅེས་
པའོ། ། སྐབས་ འདིར་དྲངས་པའི་ལུང་དོན་ནི་ཆོས་ཟབ་མོ་བསྒོམ་པའི་)བསོད་ནམས་དང་ལྡན་པ་རྣམས་ཀྱིས་རྒྱུད་
འགྲེལ་དང་དོན་དམ་བསྙེན་པ་ལས་བཤད་པ་ལྟར་གྱི་བླ་མ་ཆེན་པོའི་བཀའ་དྲིན་ལས་བར་སྣང་ལ་(ལྟ་སྟངས་བཅས་པ་
ལས་)ཁོང་དུ་ཆུད་པའི་དུ་སོགས་འོད་གསལ་རྣམས་） དཔེར་བརྗོད་པའོ། ། །དེ་ཁོ་ན་ཉིད་ཀྱི་རྣལ་འབྱོར་བསྒོམ་པའི་འོད་
གསལ་སྟོང་གཟུགས་འཆར་བའི་ཚུལ་)འདི་ཉིད་རྣལ་འབྱོར་གྱི་དབང་ཕྱུག་ (ས་ར་ཧ་ལ་སོགས་པ་)རྣམས་ཀྱིས་རྟོག་གེ་
ཅན་གྱི་སྤྱོད་ཡུལ་མ་ཡིན་པས་)རྡོ་རྗེའི་གླུ་ཀུན་རྫོབ་ (སྟེ་བརྡ་)དང་དོན་དམ་པའི་ཚིག་གིས་ ་ཏེ་སྒྲ་ཐད་སོ་བས་） རབ་
ཏུ་གསུངས་ཞེས་གོ་བར་བྱ་བའི་ཕྱིར་སྤྱིར་གྲགས་པའི་བདེན་གཉིས་ལ་མི་ཟེར་)ཏེ། དཔལ་ལྡན་དཔའ་བོ་ས་ར་ཧ་མདའ་
བསྣུན་ཞེས་རྨ་བན་ཆོས་འབར་གྱིས་བསྒྱུར་སྣང་) ཡིས་གསུངས་པ། །རྨོངས་པ་ཞེས་པ་རང་ལ་འབོད་པའོ། །དུ་སོགས་)ནམ་
མཁའི་མཚན་མ་ནི། །གལ་ཏེ་མངོན་སུམ་དུ་)ཤེས་ཤིང་བསྒོམ་པས་གོམས་པར་བྱས་)ན་རྨོངས་ཚོགས་གཅོད།



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
དོ༑ ་བསྒོམ་པའི་)དང་པོར་ (སྤྲིན་གྱིས་)རྣམ་པར་）དག་(པའི་》ནམ་མཁའ་ལ། །(དང་པོར་)ལྟ་ཞིང་རྒྱུན་དུ་)བལྟ་
བ(གོམས་པ)ས་མཐོང་བ་(སྟེ་མངོན་པར་ཞེན་པ་)འགག །དེ་བཞིན་དུ། (ཐར་བའི་ཐབས་སུ་མི་འགྱུར་བའི་ལམ་ལྟ་ཅི་སྨོས།
རྒྱུ་ཙམ་དུ་འགྱུར་བའི་རྣམ་རྟོག་བསྒོམས་པ་སོགས་)མང་པོ་སྨྲ་བས་ཅི་ཞིག་བྱ། །ཚེ་གཅིག་སོགས་ཀྱིས་མཆོག་འགྲུབ་པའི་）
ཆོས་ཀྱི་ཚད་ནི་ཟབ་ལམ་གྱི་རྫོགས་རིམ་ཟབ་མོ་)འདི་ཡིས་ཆོག་གོ ) །ཆོག་པར་ཅི་ཡི་ཤེས་ན།)མིག་ཕྱེད་གྱེན་དུ་ སྟེ་
སྟེང་དུ་བལྟ་བ་ན། །འོད་གསལ་སྟོང་གཟུགས་མཐོང་བའི་སོ་སོར་དང་སྡུད་དེ)་བརྟན་པོའི་བསམ་གཏན་བསྒོམ་པ)་ཉིད་
ཀྱིས་ཤེས (སོ)། །ཤན་ཏི་པས། །གཟུགས་ལས་ཁྱད་པར་དུ་འཕགས་པ་） རྨད་དུ་བྱུང་བའི་འོད་གསལ་སྟོང་གཟུགས་ཚད་
མེད་པ་)ནམ་མཁའི་དཀྱིལ་(དུ་ ཤར་ ་རོ་》བྷུ་སུ་ཀུ། ། ཞེས་ཞི་བ་ལྷ་ཞེས་རང་གིས་རང་ལ་འབོད་པའོ། །རྣམ་ཀུན་མཆོག་ལྡན་
གྱི་སྟོང་ཉིད་གཟུགས་མཛེས་ལྟོས་ཤིག་བྷུ་སུ་ཀུ། ། (དཔེ་ཇི་ལྟ་བ་བཞིན་མཚོན་ནུས་པའི་འཇིག་རྟེན་པའི)དཔེ་མེད་
(པའི་ཆོས་ཉིད་ཡིན་པའི་》མེ་ཏོག་ཤར་རོ་བྷ་སུ་ཀུ། (གསོལ་བ་བཏབ་ན་དགོས་འདོད་སྩོལ་བའི་ཡིད་བཞིན་གྱི་ནོར་བུ་ལྟར་
བསྒོམས་པས་མཆོག་གི་དངོས་གྲུབ་སྩོལ་བས་ཡིད་བཞིན་གྱི་ནོར་བུ་རིན་ཆེན་དང་མཚུངས་ཤིང་དེའི་རིན་ཐང་(གསེར་སྲང་
སོགས་འདི་ཙམ་མོ་ཞེས་གཅད་དུ་མེད་པའི་མེ་ཏོག་ལོང་། །མེ་ཏོག་འདི་(ལ་》ནི་ཁ་དོག་སྣ་ཚོགས་ཅན་དེ་ཡོད་
དོ) ༑ ༑ (དེ་འདྲའི་》མེ་ཏོག་འདི་ནི་(རྣམ་པ་ཐམས་ཅད་པའི་སྟོང་ཉིད་(ཀྱི་) དགོན་པར་ (གདོད་ནས་རྒྱས་པ་སྟེ་གནས་
སོ༑ ༑དེ་བཞིན་དུ། ལ་མ་ཞེས་པ་ནི་གླུ་འདི་གསུངས་པ་པོ་ཉིད་ཕྱག་རྒྱ་ཆེན་མོ་ཞིག་འབོད་པའི་ཚིག་གོ།)ནམ་མཁའི་མེ་ཏོག་
ཤར། །བར་སྣང་སྟོང་པར་ཤར་བ) རབ་ཏུ་མི་གནས་པ་སྟེ་ཡངས་པར་མངོན་ཞིང་》ལྕི་བ་ར་མངོན་པར་ཞེན་པའི་དོན་ཡིན་ནམ་
དཔྱད་པར་བྱའོ། །འོད་གསལ་སྟོང་པ་ཉིད་ལ་)བལྟ་ཞིང་བལྟ་བ འི་སྒོ་ན)ས་བསྒོམ་ན་སྒོམ་པ་རབ་ཀྱི་མཐར་ཐུག་པ་རྣམས་
ཀྱིས་གཏི་མུག་གི་མུན་པ་སངས་ཤིང་ཡེ་ཤེས་རྒྱས་པའི་ནམ་ལངས་ཀྱང༌། ཁོ་བོ་) ཤན་ཏི སྟེ་ཞི་བ་ལྷ་ནི་རྟོགས་པ་）སྒྲོན་
མ་ལྟ་བུ་སྟོབས་ཆུང་གི)ས་(ད་དུང་སངས་རྒྱས་ཀྱི་ལམ་ཚོལ་ལོ་ཞེས་ཁེངས་སྐྱུང་པའོ། །དེ་བཞིན་དུ། རྟོགས་པ་མཐར་ཐུག་
གི་ཉི་མའི་སྔ་ལྟས་ཀྱི་འོད་གསལ་མཐོང་བའི་ཡེ་ཤེས་ཀྱི་སྐྱ་རེངས་ཤར་རོ་བྷ་སུ་ཀུ་ཞེས་པ་ཟ་ཉལ་འཆག་ཅེས་པ་སྟེ། སློབ་
དཔོན་ཞི་བ་ལྷ་མཆོག་གི་དངོས་གྲུབ་ཐོབ་ནས་ཟ་ཉལ་འཆག་པ་ཙམ་མཛད་ཅིང་ཐོས་བསམ་སྒོམ་པ་སོགས་མཛད་པར་མི་མངོན་པར་སྦས་པའི་
བརྟུལ་ཞུགས་མཛད་པ་གྲོགས་དག་གིས་འདི་བྷུ་སུ་ཀུ་འདུ་ཤེས་གསུམ་པ་ཞེས་བཏགས་པར་འཆད་དོ། ཤན་ཏིས་སྨྲས་པ་ (དེ་ནི་
གཏི་མུག་གི་མུན་པ་ཐམས་ཅད་སངས་པའི་》ནམ་ལངས་(པའི་)ཐུན་འཚམས་འབྱུང་ཞེས་པ་སྟེ་མྱུར་དུ་སངས་ཚང་རྒྱའོ་ཞེས་པའི་དོན་
དོ);(རྒྱུད་གསུམ་གསལ་བྱེད་དུ་ཚིགས་བཅད་གཅིག་འཕགས་པ་ལྷ་དང་)གང་ཚེ་ནང་དུ་རྟོགས་པའི་ཡེ་ཤེས་ཀྱི་ཟླ་བ་ཉ་གང་)བ་
ཤར་(བར)གྱུར་པ། །དེ་ཚེ་(སེམས་ཀྱང་ཡིན་ལ་འཁོར་བའི་བྱེད་པ་པོ་ཡིན་པས་རྒྱལ་པོ་དང་འདྲ་བའི་）སེམས་ཀྱི་རྒྱལ་པོ་



ཉ་དབོན་ཀུན་དགའ་དཔལ།
འོད་གསལ་རྒྱན། །
པོད་གསུམ་པ།
(རྣམ་པར་རྟོག་པ་）རབ་ཏུ་ཉལ་བ་སྟེ་ཞི། །བསམ་གཏན་པ་རྣམས་ནི་གཏི་མུག་གི་མུན་པ་སངས་ཤིང་ཡེ་ཤེས་རྒྱས་པའི་དགའ་
བདེ་)དང་(དམིགས་མེད་》སྙིང་རྗེའི་ཊ་མ་རུ་ ཡི་སྒྲ ས་གཏི་མུག་གི་གཉིད་སད་པའི་)། འཕགས་པ་ལྷ་ཡིས་སྟོང་མ་
སྟོང་སོགས་སུ་དམིགས་ཤིང་འཛིན་པའི་རྣམ་པར་རྟོག་)པ་མེད་པའི་རྣལ་འབྱོར་གྱི་འོད་གསལ་སྟོང་གཟུགས་)གསལ་བར་
གཟུགས་ སོ། །(བརྡའི་སྒོ་ནས་བསྟན་པ་སྟེ་དེའི་རྩ་)གཡོན་དང་གཡས་སུ་(ལས་རླུང་རྒྱུ་བར་མ་ཆད་ན་སྡུག་བསྔལ་གྱི་འཚེ་བ་འོང་
སྟེ་ལམ་གཡས་གཡོན་གཉིས་ལ་ཕྱིན་ན་ལུགས་མིན་གྱི་)ཁྲལ་གྱི་འཚེ་)བ་ཡོད་པའི་ལམ་）ལ། །འགྲོ་བ་ལྟར་དེ་བས་ན་ནག་པོ་སྤྱོད་
པའམ)ཀབྱུས་སྨྲས་པ་ (རྩ)བར་ལམ་མོ (སྟེ་དབུ་མར་རླུང་ཐམས་ཅད་བཙུད་ནས་ཡེ་ཤེས་ཀྱི་རླུང་དུ་བསྒྱུར་ཅིག་དང་། དེས་འཁོར་
བའི་འཚེ་བ་ལས་ཐར་བར་འགྱུར་རོ། །དཔེར་ན་འཚེ་བ་མེད་པའི་རྒྱ་ལམ་བར་མ་ལ་འགྲོ་བ་འཐད་པ་ལྟར་རོ)། ། དོན་དམ་བྱང་ཆུབ་ཀྱི་）
སེམས་རྟོགས་ (ཤིང་ཐོབ་པའི་ལམ་བཟང་པོ་སྟེ་བདེ་བས་རིན་ཆེན་ (དགའ་བཞིའི་འགྲོས་ཀྱིས་རབ་དགས་(ནང་དུ་རྟོགས་
པའི་ཡེ་ཤེས་ཀྱི གྲོལ (གྱི་འཛག་བདེས་མི་གྲོལ་ལོ། །གྲོང་ཁྱེར་ གྱི་ མི (ས་ཚེ་འདིའི་དོན་འབའ་ཞིག་གི་གཏམ་འཁྲིག་པའི་གཏམ་
སྣ་ཚོགས་) སྨྲ་་བའི》རྨོངས་པ་རྣམས་ཞེས་གདམས་པར་མངོན་ཏེ་དཔྱད་པར་བྱའོ། །མེ་ཏོག་ལྔ་(འམ་དུ་སོགས་ཀྱི་རྟགས་ལྔའི་
སྤྲོས་མེད་ཀྱིས་ངང་ལས་)བྱུང་(བ་སྟེ་མཐོང་ཞིང་སྤྲོས་བྲལ་གྱི་ངང་)དེ་རུ་ཐིམ་པའི་ཚེ་ན་བསམ་གཏན་གྱི་ཡན་ལག་གོ)། །དགའ་
བ (དང་བདེ་བ)འི་སེམས་ཉིད་ ་ནི) ནམ་མཁ(ལ་ལྟ་སྟངས་བཅས་ནས་བསྒོམ་པའི་རྣལ་འབྱོར་གྱི) ས་བྱིན (པ་སྟེ་དེའི་
མཐུའོ ། །དེ་བཞིན་དུ། རྨད་དུ་བྱུང་བའི་འོད་གསལ་གྱི་སྣང་བ་》གང་ཞིག་ (དེ་མཐོང་བ་དང་རྗེས་སུ་མཐུན་པའི་ཐབས་
བསྒོམ་པ་)ལས་བྱུང་ (ལ)། (དེའི་ཐབས་གང་ཞིག་ (གཡས་གཡོན་)ཉི་ཟླ (འི་རླུང་རྒྱུ་བ་)བཅིངས་ཤིང་ (དབུ་
མར་ཡེ་ཤེས་ཀྱི་རླུང་གི་》སྒྲོན་མེ་སྤར་་བའོ།། རྨད་དུ་བྱུང་བའི་འོད་གསལ་ཞིག་མཐོང་བས་) ཤན་ཏི་རང་ཉིད་དཔང་པོར་)
བཞག་(པའི་）རང་ཉིད་རྒོད་(པ་སྟེ་གད་མོ་ཤོར་རོ)། །འོད་གསལ་ཅི་ལྟ་བུ་ཞིག་མཐོང་ཞེ་ན)་ནམ་མཁའི་བུད་མེད་》སྦྲུམ་
མ་ལ་ནི་(བུ་)སྐྱེ་བ་མཐོང་ངོ་ཞེས་སྒྲ་ཐད་སོ་པའོ། །ཤན་ཏིའི་》སླར་ (གསུངས་པ་རྣམ་ཀུན་མཆོག་ལྡན་གྱི་སྟོང་ཉིད་)ཡང་།
ཟབ་མོ སྟོན་པ)འི་ཆོས་ཐོས་ནས་ནི་དེ་དོར་ཏེ་རྟོག་སྒོམ་དང་ཆད་སྒོམ་སོགས་)ལམ་ངན་པ། །མུན་པ་(ལྟ་བུའི་
ལམ་ལ་འཇུག་པ་ནིའཁྲུལ་དེ་ལས་ཡང་དག་པའི་དོན་)ཅི་ཡང་མཐོང་བ་མེད་དོ)། །འོ་ན་ལམ་བཟང་ཇི་ལྟ་བུ་ཞེ་ན་)གལ་
ཏེ་ སྒོམ་ཏིང་ངེ་འཛིན་གང་ལ་མཉམ་པར་བཞག་པས་ནམ་མཁའི་རྩེ་མོར་ ་ཏེ་མཐོང་དུ་རྣམ་པ་ཐམས་ཅད་པའི་སྟོང་པ་ཉིད་ཀྱི་》མེ་
ཏོག་བྱུང་། །ཤན་ཏིས་སྨྲས་པ་ (དུས་)དེ འི་） ཚེ་(ནང་གཉིས་འཛིན་སོགས་ཀྱི་)འཁྲུལ་བ་ཞིག་(གོ)། ། གྲུབ་ཐོབ་）
གཞན་རྣམས་ཀྱིས་ཀྱང་གསུངས་པ། བར་སྣང་ལ་ནི་ཡིད་དང་རླུང་དང་མིག །དུས་གཅིག་ཏུ་ནི་གལ་
ཏེ་ལེགས་སྦྱར་ན ཞེས་པ་ནི་སྤྲེའུ་སྒོ་གཅིག་ཏུ་བཏགས་པ་ལྟ་བུའི་མན་ངག་གོ ། ། སྤྱན་དང་མངོན་ཤེས་སོགས་པ་རྒྱལ་བའི་



ཇོ་ནང་དཔེ་ཚོགས། །
སྤྱིའི་དེབ་སོ་གཉིས་པ།
ཡོན་ཏན་རིན་ཆེན་ངེས་པར་སྐྱེ། །འདི་རྣམས་མཐའ་དག་དེ་བཞིནགཤེགས་པའི་གསུངས ་ཡིན་གྱི་རང་
བཟོ་མིན་ནོ)། །སྣ་ཚོགས་(སུ་འཛིན་པའི་)རྣམ་རྟོག་དང་བྲལ་ཞིང་ཡོད་མེད་ལ་སོགས་ཅི་ཡང་མི་སེམས་པར། །
(རྩེ་གཅིག་ཏུ་མཉམ་པར་བཞག་སྟེ་)གལ་ཏེ་བར་སྣང་ལ་ནི་མིག་གཏོད་ན། །ལས་དང་པོ་པའི་རྣལ་འབྱོར་པ་འགའ་ཞིག་གི་
ཤའི་མིག་གིས་ཕྱོགས་བཅུའི་འཇིག་རྟེན་ཁམས་ཀྱི་རྣམ་པ་ཐམས་ཅད་པའི་སྟོང་གཟུགས་མཐོང་པ་ལ་དེས་དྲངས་པའི་རྗེས་ཤེས་ཀྱི ཕྱོགས་
བཅུའི་འཇིག་རྟེན་དག་ནི་ཡིན་ནམ་སྙམ། །(པ་འབྱུང་ཞིང་ཡུམ་གྱི་མདོ་རྒྱས་འབྲིང་ལས། བྱང་སེམས་ཆེན་པོའི་ཤའི་མིག་
གིས་དཔག་ཚད་བརྒྱ་ནས་སྟོང་གསུམ་གྱི་འཇིག་རྟེན་གྱི་ཁམས་མཐོང་བ་ཡོད་དོ། །ཞེས་གསུངས་པ་ལྟར་ལས་དང་པོ་པའི་རྣལ་འབྱོར་པས་ཤའི་
མིག་ཁྱད་པར་ཅན་འགའ་ཞིག་གིས་སྟོང་གཟུགས་དང་ཕྱོགས་བཅུའི་འཇིག་རྟེན་གྱི་ཁམས་དཔག་མེད་མཐོང་ལ།རྣལ་འབྱོར་པ་འགའ་ཞིག་
གིས་དང་པོར་མངོན་ཤེས་མེད་པར་ཤའི་མིག་གིས་སྟོང་གཟུགས་མཐོང་ཞིང་མངོན་ཤེས་ཐོབ་ནས་ལྷའི་མིག་གིས་སྟོང་གཟུགས་དང་འཇིག་
རྟེན་ཁམས་དུ་མ་སོགས་ལས་གཟུགས་གཉིས་ཀ་མཐོང་ངོ༌། །དེ་ལྟའི་རྣལ་འབྱོར་དེ་ལ་སྒོམ་པ་གོམས་པར་བྱས་ན་》རྣལ་འབྱོར་དབང་
ཕྱུག་མཆོག་གི་གོ་འཕང་མཐའ་ གཅིག་ ཏུ)མཐའ་དག་རྣལ་འབྱོར་འདི་ལས་ཐོབ། །དེ་བཞིན་དུ། རྣལ་འབྱོར་པ་）
རང་གི་(ཡིད་ཤེས་མཚོན་པར་བྱེད་པའི་མཚན་ཉིད་(དམ་མཚན་མར་མངོན་པར་ཞེན་པ་）མཐའ་དག་་དང་བྲལ་བར་
གྱུར་པ） ཡི (རྣལ་འབྱོར་པ)ས། །མིག་ཕྱེད་གྱེན་དུ་ལྟ་བ་དང་བཅས་པས། །གང་ཚེ་དབུ་མར་རླུང་ནི་བུས་
གྱུར་པ། །དེ འི་ཚེ་(ལྕགས་ཀྱི་མཚོན་སོགས་ཀྱིས་མི་ཆོད་པའི་རྫས་ཀྱི་རྡོ་རྗེ་ཕ་ལམ་བཞིན་རྣམ་རྟོག་གིས་མི་ཆོད་པའི་འོད་གསལ་སྟོང་
པ་ཉིད་ཀྱིསོརྡོ་རྗེའི་མེ་དང་དུ་བ་འབྱུང་། །ཞེས་པའོ། །དེའི་ཕྱིར་སངས་རྒྱས་ཉིད་(མྱུར་དུ་ཐོབ་པར་》དོན་དུ་
གཉེར་པའི་གང་ཟག་གི) ས་(འདི་ལམ་རྣམ་དག་ཡིན་ནམ་མིན་ནམ་སྙམ་པའི་འདི་བས་མཆོག་གི་ལམ་གཞན་ཡོད་དམ་ཞེས་སོགས་）
ཐེ་ཚོམ་མེད་པར་ (མཐའ་གཅིག་ཏུ་དུ་བ་ལ་སོགས་པ ་འོད་གསལ་འཆར་བ) འི་ལམ་(འདི་》བསྒོམ་པར་བྱའོ། །
ཞེས་གསུངས་ཏེ་རྗེ་ནཱ་རོ་པས་མཐའ་གཅིག་ཏུ་ཐག་ཆོད་པ་གསུང་ངོ་། ཁྱེད་ལྟར་ན་རྣལ་འབྱོར་གྱི་དབང་ཕྱུག་ཆེན་
པོ་དེ་རྣམས་ཀྱང་མཉམ་པར་བཞག་པའི་གནས་སྐབས་ཐམས་ཅད་དུ་འཁྲུལ་སྣང་འབའ་ཞིག་ལ་
སྤྱོད་པར་འགྱུར་ཏེ། དུ་སོགས་འོད་གསལ་རྣམས་འཁྲུལ་སྣང་ཡིན་པའི་ཕྱིར་རོ་རྟགས་ཁས་བླངས་སོ། །
གལ་ཏེ་སོ་སྐྱེ་ལས་དང་པོ་པའི་སོ་ སོར་སྡུད་ཀྱིས་མཐོང་བའི་དུ་སོགས་འོད་གསལ་དེ་དག་རྡོ་རྗེའི་གླུ་
དེ་རྣམས་ཀྱི་བརྗོད་བྱ་མིན་པས་སྐྱོན་ (དེ་རྣམས་》མེད་དོ་སྙམ་ན། །སྔར་དྲངས་པ་ལྟར་རྗེ་ནཱ་རོ་པ་ཆེན་
པོས། འདིར་བསོད་ནམས་དང་ལྡན་པ་རྣམས་ཀྱིས་བླ་མ་ཆེན་པོའི་བཀའ་དྲིན་ལས་བར་སྣང་ལ་ཁོང་
དུ་ཆུད་པ་དཔེར་བརྗོད་པའོ། །འདི་ཉིད་རྣལ་འབྱོར་གྱི་དབང་ཕྱུག་རྣམས་ཀྱི་རྡོ་རྗེའི་གླུ་ཀུན་རྫོབ་དང་
དོན་དམ་པའི་ཚིག་གིས་རབ་ཏུ་གསུངས་ཏེ། ཞེས་གསུངས་ཤིང་ཡན་ལག་དང་པོ་སོ་སོར་སྡུད་ཀྱི་



ཉ་དབོན་ཀུན་དགའ་དཔལ།
འོད་གསལ་རྒྱན།
པོད་གསུམ་པ།
རྟགས་ནས་བརྩམས་ཏེ་འོད་གསལ་འཆད་པའི་སྐབས་ཡིན་ལ། སོ་སོར་སྡུད་ལ་གྲུབ་ཆེན་རྣམས་ཀྱི་
དང་པོ་སོ་སོར་སྡུད་ཀྱི་ཡན་ལག་དང་། ལས་དང་པོ་པའི་དང་པོ་སོ་སོར་སྡུད་ཀྱི་ཡན་ལག་ཅེས་སོ་
སོར་ཕྱེ་བ་མེད་ཅིང་། ལས་དང་པོ་པའི་དུ་སོགས་དང་གྲུབ་ཆེན་གྱི་དུ་སོགས་རྣམས་ངོ་བོ་བཟང་
ངན་ཅུང་ཟད་ཀྱང་མེད་ཅིང་མ་གསུངས་སོ། །དཔེར་ན་ས་དང་པོ་པས་མངོན་སུམ་དུ་མཐོང་པའི་ཆོས་
ཉིད་དང་། སངས་རྒྱས་ཀྱིས་མངོན་སུམ་དུ་གཟིགས་པའི་ཆོས་ཉིད་ཀྱི་ངོ་བོ་ལ་བཟང་ངན་གྱི་ཁྱད་པ
ར་མེད་པ་བཞིན་ནོ། །གཞན་ཡང་པད་མ་ཅན་ལས། སྟོང་ཉིད་སྙིང་རྗེ་དབྱེར་མེད་པ་ཞེས་བྱ་བ་ལ།
དུ་བ་ལ་སོགས་པའི་མཚན་མའི་བདག་ཉིད་དུ་གྱུར་པའི་སྟོང་པ་ཉིད་དང་། རང་རིག་པའི་ཡེ་ཤེས་ཀྱི་
རང་བཞིན་དུ་གྱུར་པའི་སྙིང་རྗེ་ནི་དབྱེར་མེད་པའི་ངོ་བོ། གང་ལ་ཡོད་པ་དེ་སྟོང་ཉིད་སྙིང་རྗེ་
དབྱེར་མེད་པའོ། །ཞེས་པའོ། ། ཤེས་རབ་མིག་ཅེས་བྱ་བ་ནི་སྟོང་པ་ཉིད་འབའ་ཞིག་མ་ཡིན་ཏེ། སྟོང་
པ་ཉིད་ཀྱི་གཟུགས་ནི་མཆོག་ཏུ་མི་འགྱུར་བའི་རང་བཞིན་དུ་གྱུར་པའི་ཕྱིར་རོ། །ཞེས་དང་། ཤེས་
རབ་མིག་ཅེས་བྱ་བ་ནི་རྣམ་པ་ཐམས་ཅད་དང་ལྡན་པའི་སྟོང་པ་ཉིད་ཡིན་ལ་དེ་ཉིད་ཡེ་ཤེས་ཡིན་ཏེ།
དངོས་པོ་ཐམས་ཅད་ཀྱི་རང་བཞིན་ ་ཏེ་དོན་དམ་པར་གྲུབ་པའི་བདེན་དངོས་》མེད་པ འི་སྟོང་ཉིད་ཟབ་མོ་)ཤེས་པར་
མཛད་པའི་ཕྱིར་རོ། །ཞེས་དང་། དེ་བཞིན་དུ་དཀར་མོ་འབར་བ་དང་ཟླ་བ་འབར་བ་ལ་སོགས་པ་ལྷ་
མོ་རྣམས་གང་ཡིན་པ་དེ། སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་རྣམས་སམ། ཡང་ན་དུ་བ་ལ་
སོགས་པའི་རྟགས་རྣམས་སུ་ཤེས་པར་བྱའོ། །ཞེས་སོགས་སྒྲུབ་ལེའི་ཐོག་མར་ངོ་བོ་ཉིད་སྐུ་ངོས་
འཛིན་པའི་སྐབས་སུ་གསུངས་ཏེ། དེ་དག་གིས་དུ་སོགས་འཁྲུལ་སྣང་ཡིན་པ་རྨེག་མེད་པར་བྱས་
པར་གསལ་ལོ། །དེ་ལྟར་དུ་དུས་ཞབས་སྙན་རྒྱུད་ལས་ཀྱང་གསུངས་ལ།རྗེ་ཤ་ཝ་རི་པས་ཀྱང་།སྣ་
ཚོགས་གཟུགས་བརྙན་འོད་གསལ་ཡིན། །ཞེས་སོ། །གཞན་ཡང་། དང་པོར་ཐོག་མཐའ་དང་བྲལ་
ཞིང་། །བར་མ་ཙམ་ཞིག་བརྟེན་པར་བྱ། །དེ་ལ་གནས་ཤིང་དེ་སྤོང་གང་། །དེ་ལས་མཚན་མ་བཅུ་
འབྱུང་ངོ་ (འདིར་འགྱུར་ཅུང་མི་འདྲ་ནའང་དོན་ལ་ཁྱད་མེད་པས་གོང་དུ་བཤད་ཟིན་ཏོ། །ཞེས་དང༌། །བསྒོམ་བྱའི་》དངོས་མི
ན་(ཏེ་སྟོང་ཉིད་དེ་ཡང་ཆད་སྟོང་མིན་གྱི་དངོས་པོར་བསྟེན་ནས་(ཏེ་ འཆར་རྒྱུ་ཡོད་པའི་རྣམ་པ་ཐམས་ཅད་པའི་སྟོང་པ་ཉིད་ལ་
མཉམ་པརབཞག་ནས་》སུ། །ལས་སྣང་གི་)དངོས་པོ་དོན་དམ་པར་བདེན་པའི་)དངོས་པོ་མིན་པར་ཤེས་པར་》བྱེད
ཅིང་)། ། (རྣམ་རྟོག་གི་ སེམས་ རྣམས་》ནི་སེམས་མིན་པར་》བྱས་ནས་ ་ཏེ་རྣམ་རྟོག་དང་བྲལ་བར་བྱས་ནས་)སུ། །



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
མཉམ་བཞག་ཟབ་མོའི་སྐབས་སུ་ཡོད་མེད་སོགས་ཅི་ཡང་སེམས་པར་མི་བྱའོ། །ཞེས་པས་ཀྱང་འཁྲུལ་སྣང་ལ་
གནོད་དོ། །གཞན་ཡང་། དུ་སོགས་དེ་དག་སེམས་འགྲེལ་སོགས་སུ་རྣམ་ཀུན་མཆོག་ལྡན་གྱི་སྟོང་
ཉིད་ཕྱག་རྒྱ་ཆེན་པོ་ཡིན་པར་གསུངས་པ་དེ་མི་འཐད་པར་འགྱུར་ཏེ། སོ་སྐྱེ་ལས་དང་པོ་པ་དེའི་
འཁྲུལ་སྣང་ཡིན་པའི་ཕྱིར་རོ། །ཇི་སྐད་དུ། རྗེ་བཙུན་འཇམ་དཔལ་གྱིས་མཛད་པའི་རང་གི་ལྟ་བའི་
འདོད་པ་མདོར་བསྟན་པར། མཚན་ཉིད་ཐེག་པའི་དབུ་མ་པས་)ཕུང་པོ་ཁམས་སྐྱེ་མཆེད་སོགས་ལ་ཐོས་བསམ་གྱི་རིགས་
པས)རྣམ་(པར་)དཔྱད་(དཔྱད་པའི་》སྟོང་ཉིད་ ་དེ་》ནི། །ཆུ་ཤིང་ཇི་བཞིན་(དཔྱད་བཟོད་ཀྱི་ སྙིང་པོ་ཅི་ཡང་)མེད་
(ལ)༑ ༑ སྟོང་གཟུགས་དུ་བ་སོགས་
）རྣམ་པ་ཀུན་གྱི་མཆོག་ལྡན་པའི། །སྟོང་ཉིད་དེ་ནི་ཆུ་ཤིང་ལྟར་སྙིང་པོ་མེད་པ་
ལྟར་འགྱུར་བ་མིན ཏེ་དོན་དམ་དཔྱོད་པའི་རིགས་པས་དཔྱད་བཟོད་ཅིང་ཐེག་ཆེན་འཕགས་པའི་མཉམ་བཞག་ཡེ་ཤེས་ཀྱིས་མངོན་
སུམ་དུ་གཟིགས་པའི་ཆོས་ཉིད་ཡིན་པའི་ཕྱིར་རོ)། །(རྒྱུ་རྐྱེན་ལས་)སྐྱེས་པ་མེད་པ་འགག་(པའམ་འཇིག་པ་》མེད་པའི། །
ཤེས་བྱ་རྣམ་ཀུན་མཆོག་ལྡན་གྱི་སྟོང་པ་ཉིད་ཆེན་པོ་དེ་གང་ཞིག་་སོར་སྡུད་སོགས་ཀྱི་སྐབས་འདིར་(མངོན་སུམ་དུ་གསལ་བར་）
མཐོང་བ། ། (དེ་ནི་》སྟོང་པའི་དངོས་པོ སྟེ་ཡང་དག་པའི་རྣལ་འབྱོར་གྱིས་མངོན་སུམ་དུ་མཐོང་རྒྱུ་ཡོད་པ)འི་སྟོང་པ་ཉིད
ཡིན་གྱི་མཚན་ཉིད་ཐེག་པའི་དབུ་མ་པས་
）། །ཕུང་པོ་ཁམས་སྐྱེ་མཆེད་>རྣམས་ (ལ་ཐོས་བསམ་གྱི་རིགས་པས་ལེགས་པར་)རྣམ་
(པར་
)དཔྱད་པ་ན་ཅིར་ཡང་གྲུབ་པ་མེད་པས་ཡོངས་གཅོད་དུ་ཤེས་བྱ་མིན་གྱི་ དགག་བྱ་རྣམ་པར་དཔྱད་པ་ཙམ་གྱི་ཤེས་བྱ་ཡིན་ཞེས་
འདོད་པ་ལྟ་བའི་སྟོང་ཉིད་）མིན (ཏེ་དེ་འདྲའི་དགག་བྱ་རྣམ་པར་དཔྱད་ཙམ་གྱི་སྟོང་པ་དེ་ནི་གང་གིས་ཀྱང་མངོན་སུམ་དུ་གསལ་བར་མཐོང་
མི་སྲིད་པའི་ཕྱིར་ཏེ། མེད་དགག་ཡིན་པའི་ཕྱིར་རོ། །ཁྱབ་པ་ཡོད་དེ། མེད་དགག་འཛིན་པའི་བློ་ཡིན་ན་རྣམ་རྟོག་ཡིན་པའི་ཁྱབ་པའི་ཕྱིར་ཏེ།
ཐེག་ཆེན་འཕགས་པའི་མཉམ་བཞག་ཡེ་ཤེས་ཀྱིས་མངོན་སུམ་དུ་གསལ་བར་གཟིགས་ན་མ་ཡིན་དགག་མཚན་ཉིད་པ་ཡིན་པས་ཁྱབ་ཅིང་། །
མ་ཡིན་དགག་མཚན་ཉིད་པ་ཡིན་ན་སྒྲུབ་པའི་ཆོས་ཡིན་པར་རྒྱ་གར་མཁས་མང་གིས་བཤད་ཅིང་།བཀའ་བསྟན་བཅོས་དྲི་མ་མེད་པ་རྣམས་ཀྱི་
དགོངས་དོན་ཡིན་པའི་ཕྱིར་རོ)། །ཞེས་སོ། །རྗེ་བཙུན་གྱིས་ཀྱང༌། ཕྲ་རབ་རྡུལ་གྱི་ཆོས་ཡིན་པ་)ཉིད་ལས་
འདས། །པྲ་ཕབ་པ་ཡི་(མེ་ལོང་ལ་རྐུན་པོའི་གཟུགས་གསལ་བར་མཐོང་བ་ལྟར་རྣལ་འབྱོར་པའི་མངོན་སུམ་ལ་གསལ་བར་སྣང་
བའི་རང་བཞིན་ཅན། ། ལས་གཟུགས་མིན་གྱི་འོད་གསལ་དུ་སོགས་རྣམ་པ་ཀུན་གྱི་མཆོག་དང་ལྡན་མ། །ཕྱག་
རྒྱ་ཆེན་མོ་ཆོས་ཀྱི་དབྱིངས་)དེ་ལ་འདུད། །ཅེས་ཏེ། གཞན་ཡང་ཤིན་ཏུ་མང་བར་བཞུགས་ཀྱང་
མང་པས་འཇིགས་ནས་མ་བྲིས་སོ། །དེའི་ཕྱིར་དུ་སོགས་འོད་གསལ་འཁྲུལ་སྣང་མ་ཡིན་པ་ཞེས་བྱ་
བར་འཐད་པ་ཡིན་ནོ། །
༈ གཉིས་པ་ལམ་བདེན་ཡིན་པ་དགག་པ་ནི། ཆོས་རྗེ་བླ་མ་དམ་པ་བསོད་ནམས་ཀྱི་མཚན་ཅན་དང་། གཞན་ཡང་སྦྱོར་དྲུག་པ་）
16



འོད་གསལ་རྒྱན།
ཉ་དབོན་ཀུན་དགའ་དཔལ། །
པོད་གསུམ་པ།
ཁ་ཅིག་དུ་སོགས་དེ་རྣམས་ལམ་བདེན་ཡིན་ཏེ། མཐོང་མཁན་གྱི་བློའི་རང་སྣང་ཡིན་ལ། དེ་ལམ་
བདེན་ཡིན་པའི་ཕྱིར། དེས་ན་དུ་སོགས་འཁྲུལ་སྣང་མིན་ལ། དོན་དམ་ཡང་མིན་ནོ་ཅེས་ཟེར་བར་
ཐོས་སོ། །ཐད་པར་མ་མཐོང་སྟེ། རྗེ་ནཱ་རོ་པས། དང་པོའི་སྒྲ་ལས་ཕྱག་རྒྱ་ཆེན་མོའི་གཟུགས་
སྔ་མ་དུ་བ་ལ་སོགས་པའི་གཟུགས་ཆོས་ཀྱི་ཕྱག་རྒྱའི་དམིགས་པ་ཡིས། ཞེས་སོགས་དང༌།
གཟུགས་ཕྱི་མ་སྣ་ཚོགས་གཟུགས་ཅེས་བྱ་བ་ཕྱག་རྒྱ་ཆེན་མོ་གོམས་པ་ཡིས། ཞེས་གསུངས་ལ།
འདིར་ཕྱག་རྒྱ་ཆེན་མོ་ཡང་རྣམ་ཀུན་མཆོག་ལྡན་གྱི་ཆོས་དབྱིངས་ཉིད་ལ་འཆད་པའི་སྐབས་སོ། །
ཡང་། སོ་སོར་སྡུད་པ་ཕྱག་རྒྱ་ཆེ། །ནམ་མཁའ་སྟོང་པའི་མཚན་ཉིད་དོ། །ཞེས་པ་དང་ཡང་འགལ་ཞིང་།
རྗེ་བཙུན་གྱིས། རྣམ་པ་ཐམས་ཅད་པ། ནམ་མཁའ་ལས་བྱུང་བ། ཀུན་ཏུ་བཟང་པོ། དབང་པོ་ཐམས་
ཅད་པ། སེམས་ཅན་ཐམས་ཅད་ཀྱི་བདག་ཉིད་དུ་གནས་པ། ལྷན་ཅིག་སྐྱེས་པའི་དགའ་བ་ཞེས་
སོགས་སྔར་དྲངས་པ་རྣམས་ཀྱིས་གནོད་དོ། །ནཱ་རོ་པས། སོར་སྡུད་སོགས་ཀྱི་རྣལ་འབྱོར་པའི་སྒོམ་ཏིང་ངེ་འཛིན་གྱི་
སེམས་ཀྱི་དུས་གསུམ་པའི་སྣ་ཚོགས་འོད་གསལ་གྱི་》གཟུགས་ཀྱང་དངོས་པོ་མ་ཡིན་ཏེ། དེ་རྣམས་
འདས་པ་“མ་འོངས་ད་ལྟར་བ་ལ་སོགས་པའི་དངོས་པོའི་ངོ་བོ་ཉིད་དུ་མེད་པའི་ཕྱིར་དང་། རྡུལ་ཕྲ་རབ་ཀྱི་
ཆོས་ཉིད་ལས་འདས་པ་ཉིད་ཀྱི་ཕྱིར་རོ། །ཞེས་ཏེ (དེ་རྣམས་འདས་པ་ལ་སོགས་པའི་ཞེས་སོགས་》ཚིག་དང་
པོས་ (སྟོང་གཟུགས་དེ་)འདུས་བྱས་ཀྱི་རིག་པ་ཡིན་པ་བཀག་གོ (འདུས་བྱས་ཡིན་ན་དུས་གསུམ་གྱི་དངོས་པོ་འདུས་པ་ཡིན་
པའི་ཕྱིར་རོ། །རྡུལ་ཕྲ་རབ་ཅེས་སོགས་ཚིག་གཉིས་པས་བེམ་དངོས་ཡིན་པ་བཀག་གོ། །འདུས་བྱས་ཀྱི་བེམ་རིག་གང་ཡང་མ་ཡིན་ན་དངོས་
པོ་མིན་པས་ཁྱབ་བོ། ། གྲུབ་ཐོབ་དཔེ་མེད་མཚོའི་སྦྱོར་དྲུག་གི་འགྲེལ་པར་》སློབ་དཔོན་ཆེན་པོ་ཉི་མ་དཔལ་ཡེ་ཤེས་ཀྱིས།
ཆོས་ཀྱི་དབྱིངས་ནི་ནམ་མཁའ་ལ་སྣ་ཚོགས་གཟུགས་རྣམ་པ་ཐམས་ཅད་དང་ལྡན་པའི་སྟོང་པའོ། །
ཞེས་སོ། །དུས་འཁོར་འགྲེལ་ཆེན་མདོར་བསྡུས་དང་པོའི་》བཤད་སྦྱར་སྙིང་པོ་སྣང་བར (སློབ་དཔོན་ཨ་ཙ་ལ་གར་བྷས་
མཛད་པར། དེ་ལྟར་ སོར་སྡུད་སོགས་ཀྱི་） སེམས་ཀྱི་སྣང་བ་ཙམ། (ཡིན་གྱི་ཕྱི་ནང་གི་དངོས་པོ་མིན་པའི་དུ་སོགས་སྟོང་
གཟུགས་ནི》 ཆོས་ཀྱི་དབྱིངས་ཡིན་པས་དེ་》ནི་ཕྱག་རྒྱ་ཆེན་མོ་ཞེས་བརྗོད་དོ། །ཞེས་ཏེ། དེ་ལྟར་ཡུལ་དེ་
དག་ཆོས་ཉིད་དུ་དམ་ཆོས་དབྱིངས་སུ་བཤད་པས་དེ་དག་ལམ་བདེན་མིན་པར་ཆེས་གསལ་བར་གྲུབ་
༈
གསུམ་པ་ཡུལ་ཅན་ཤའི་མིག་སོགས་འགོག་བདེན་ཡིན་པ་དགག་པ་ནི། ཡང་ཆོས་རྗེ་ཀུན་མཁྱེན་ཆེན་པོའི་བུ་ཆེན།



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བླ་མ་ཀུན་སྤངས་ཆོས་གྲགས་པ། བླ་མ་ས་བཟང་ལོ་ཙཱ་བ། བླ་མ་ཇོ་ནང་ལོ་ཙཱ་བ་སོགས་གཞན་དག་ནི། ཆོས་ཉིད་
ཀྱི་ཤའི་མིག་ལ་སོགས་པ་སྤྱན་ལྔས་ཆོས་ཉིད་ཀྱི་དུ་སོགས་མཐོང་བས། དུ་སོགས་ཀྱི་ཡུལ་ཡུལ་ཅན་
གཉིས་ཀ་ཆོས་ཉིད་འགོག་པའི་བདེན་པ་ཁོ་ན་ཡིན་ཏེ། མིག་གཞན་གྱིས་གཟུགས་གཞན་མཐོང་
ཞེས་སོགས་གསུངས་པས། གཞན་ཞེས་པ་ཆོས་ཉིད་དོན་དམ་པ་དེ་ཁོ་ན་ལ་ཟེར་བའི་ཕྱིར་ཅེས་
སོ༑ ༑མི་རིགས་པར་མངོན་ཏེ། སྐབས་འདིར་བཤད་པའི་སྤྱན་ལྔ་པོ་དེ་རིམ་གྱིས་སྐྱེ་བ་མིན་པར་
འགྱུར་ཏེ། ཆོས་ཉིད་དེ་བཞིན་ཉིད་ཡིན་པའི་ཕྱིར། རྟགས་དང་ (དངོས་སུ་ཁས་བླངས་ཤིང༌། ཆོས་ཉིད་དང་དེ་
བཞིན་ཉིད་ཡིན་ན་འདུས་མ་བྱས་ཀྱི་རྟག་པར་བཞེད་པས་ཁྱབ་པ་ཁས་བླངས་སོ ཁྱབ་པ་ཚད་མས་ཀྱང་གྲུབ་བོ ། །འདོད་མི་
ནུས་ཏེ། སྐུ་བཞིའི་མདོར་བསྡུས་སུ། དེ་ལྟར་རིམ་པས་ཤའི་སྤྱན་དང་ལྷའི་སྤྱན་དང་སངས་རྒྱས་ཀྱི་
སྤྱན་དང་ཤེས་རབ་ཀྱི་སྤྱན་དང་ཡེ་ཤེས་ཀྱི་སྤྱན་ནི་བསྒོམས་པའི་སྟོབས་ཀྱིས་འབྱུང་བར་འགྱུར་རོ། །
ཞེས་དང༌། སྒྲུབ་ལེའི་འགྲེལ་བར་ཡང་།) (ཡིད་ཆེས་གསུམ་ལྡན་གྱི་ལམ་སྒོམ་པའི་སྐབས་)འདིར་དང་པོར་ (སོ་
སོར་སྡུད་ཀྱི་) ལས་དང་པོ་པའི་རྣལ་འབྱོར་པ (གཞན་སེམས་ཤེས་པ་སོགས་ཀྱིས། མངོན་པར་ཤེས་པ་
གང་ཡང་མེད་པ འི་བ) ར་(ལ） ཤའི་མིག་གིས་་འོད་གསལ་སྟོང་གཟུགས་)སྣ་ཚོགས་མཐོང་ངོ༌། །དེ འི་རྗེས་)
ནས་མངོན་པར་ཤེས་པ་དང་པོ་ལྔ་ཆར་རམ་གང་རུང་ཐོབ་པ)འི་མཚམས་ཀྱི་དབང་གིས་ལྷའི་མིག་གིས་ འོད་
གསལ་སྟོང་གཟུགས་》མཐོང་ངོ༌། །དེ་ནས་འཁྲིག་པའི་ཆགས་པ་འཛག་བདེ་ལ་སྲེད་པ་》དང་བྲལ་བ་འཛིན་པ་ཐོབ་ནས་
འཛག་མེད་ཀྱི་བདེ་བ་ཁྱད་པར་ཅན་ཐོབ་པའི་མཚམས་ཀྱི་དབང་གིས་སངས་རྒྱས་ཀྱི་སྤྱན་གྱིས་གཟིགས་སོ། །དེ་
ནས་བྱང་ཆུབ་སེམས་ དཔའ་ འཕགས་པ)འི་མཚམས་ཀྱི་དབང་གིས་ཤེས་རབ་ཀྱི་སྤྱན་གྱིས་གཟིགས་
སོ༑ ༑དེ་ནས་ཡང་དག་པར་རྫོགས་པའི་སངས་རྒྱས་ཀྱི་མཚམས་ཀྱི་ཐུགས་ཀྱི་དབང་གིས་ཡེ་ཤེས་ཀྱི་
སྤྱན་གྱིས་གཟིགས་ཏེ། ལྷག་མ་ཀུན་ལས་རྣམ་གྲོལ་ཞིང་། །ཞེས་སོ། །ཞེས་་འདིར་བཤད་པའི་སྤུན་ལྔརིམ་
གྱིས་སྐྱེ་བར་གསུངས་པ་དང་འགལ་ལོ། །རིམ་གྱིས་སྐྱེ་བར་བྲམ་ཟེ་བསོད་སྙོམས་པས། །མཛད་པའི་
སྙིང་པོ་རྒྱན་གྱི་སྒྲུབ་ཐབས་ཞེས་པ་དུས་འཁོར་ཕྱོགས་ཀྱི་བསྟན་བཅོས་གཅིག་ལས་)ཀྱང་གསུངས་ལ། (ར་འབྲོའི་》 བླ་མ་གོང་མ་
རྣམས་ཀྱང་བཞེད་དོ། །གཞན་ཡང་འདུས་བྱས་ཀྱི་ཤའི་མིག་གཏན་མི་སྲིད་པར་འགྱུར་ཏེ། སོ་སྐྱེ་
ལས་དང་པོ་པ་དེའི་དུ་སོགས་མཐོང་བའི་ཤའི་མིག་དེ་འདུས་མ་བྱས་འགོག་བདེན་ཡིན་་པར་ཁྱེད་ཀྱིས་
ཁས་བླངས་”ཅིང༌། དེ་ལྟར་ན་ཤའི་མིག་གང་ཡིན་ཐམས་ཅད་འགོག་བདེན་འདུས་མ་བྱས་སུ་རྒྱུ་མཚན་



ཉ་དབོན་ཀུན་དགའ་དཔལ།
འོད་གསལ་རྒྱན།
པོད་གསུམ་པ།
ཐམས་ཅད་ནས་ཐམས་ཅད་དུ་མཚུངས་པའི་ཕྱིར་རོ། །གཞན་ཡང་དུ་སོགས་འོད་གསལ་མཐོང་བའི་
ལས་དང་པོ་པ་དེ་དང་ཁྱི་ཕག་ལ་སོགས་པ་དེ་རྣམས། ཆོས་ཉིད་མངོན་སུམ་དུ་གསར་དུ་མཐོང་བའི་
ཡེ་ཤེས་ཡོད་མེད་ཁྱད་པར་མེད་པར་འགྱུར་ཏེ། དེ་རྣམས་ལ་ཆོས་ཉིད་མངོན་སུམ་དུ་གསར་དུ་
མཐོང་བའི་འདུས་བྱས་ཀྱི་བློ་ནི་མེད་པར་ཁྱེད་ཀྱིས་ཁས་བླངས་ཤིང་། དེ་རྣམས་ཀྱི་ཆོས་ཉིད་ཀྱི་ཤ་ལ་སོགས་
པའི་མིག་གིས་ནི་ཆོས་ཉིད་དུ་སོགས་རྟག་ཏུ་མཐོང་བའི་ཕྱིར། རྟགས་ཐམས་ཅད་ཁས་བླངས་ལ།
འདོད་པར་མི་ནུས་ཏེ། དུ་སོགས་འོད་གསལ་ཆོས་ཉིད་ཡིན་པར་ཁྱེད་(ཀྱང་)འདོད་ལ། དེ་ལྟར་ན་དེ་
འདྲའི་ཁྱད་ཡོད་པར་ངེས་སོ། །གཞན་ཡང་དབེན་པ་གསུམ་བསྟེན་པ་དང་། མི་གཡོ་བ་གསུམ་ལྡན་
ལ་སྔར་མེད་ཀྱི་ཡེ་ཤེས་གསར་དུ་བསྒྲུབས་པའི་དགོས་པ་མེད་པར་འགྱུར་ཏེ། ལས་དང་པོ་པའི་
སྐབས་སུ་དུ་སོགས་མཐོང་པའི་འདུས་བྱས་ཀྱི་བློ་ནི་མེད་ (པར་ཁྱེད་ཀྱིས་ཁས་བླངས་ཤིངཆོས་ཉིད་ཀྱི་ཤའི་
མིག་སོགས་ཀྱི་ཡེ་ཤེས་ནི་སྔར་ནས་ཡོད་པར་ཁྱེད་ཀྱང་འདོད་དེ། དེ་དག་ལས་མ་གཏོགས་པའི་གཞན་ཡེ་ཤེས་ནི་
སྐབས་དེར་མེད་པའི་ཕྱིར་རོ། །གཞན་ཡང་ཁོ་བོས་དུ་སོགས་འོད་གསལ་མཐོང་ངོ་ཞེས་པའི་ངེས་
ཤེས་དོན་མཐུན་རྣལ་འབྱོར་པ་དེའི་རྒྱུད་ལ་སྐྱེས་གདའ་བ་ལ་བསྙོན་དུ་མེད་དོ། །དེ་འདྲའི་ངེས་ཤེས་
དེའི་སྐྱེད་བྱེད་ཀྱི་རྒྱུ་གང་ཡིན་བརྗོད་དགོས་ཏེ། དེའི་རྒྱུད་ལ་དུ་སོགས་མངོན་སུམ་དུ་མཐོང་བའི་
འདུས་བྱས་ཀྱི་བློ་ནི་མེད་པར་ཁྱེད་ཀྱིས་ཁས་བླངས)འདུས་མ་བྱས་ནི་སྐྱེད་བྱེད་ཀྱི་རྒྱུར་མི་རུང་བའི་ཕྱིར་
རོ༑ ༑སྤྲོས་པས་ཆོག་གོ །
༈ (གཉིས་པ་ལ་གསུམ་སྟེ། འཁྲུལ་པ་སྣང་ཡིན་པ་དགག་པའི་སྐྱོན་སྤོང་གི་ལན་དགག ལམ་བདེན་ཡིན་པ་དགག་པའི་སྐྱོན་སྤོང་
གི་ལན་དགག ཤའི་མིག་འགོག་བདེན་ཡིན་པ་བཀག་པའི་སྐྱོན་སྤོང་གི་ལན་དགག་པའོ། །དང་པོ་ནི། གལ་ཏེ་དེ་འདྲའི་སྐབས་
ཀྱི་དུ་སོགས་འཁྲུལ་སྣང་ཡིན་ཏེ། རང་གི་སེམས་ཀྱི་སྣང་བ་ཙམ་ཞེས་དང་། རྨི་ལམ་སྒྱུ་མ་མིག་འཁྲུལ་
སོགས་དང་པྲ་ཕབ་པའི་དཔེ་དང་སྦྱར་ནས་གསུངས་པའི་ཕྱིར། ཞེ་ན། གསུངས་པ་ནི་བདེན་ན།
དགོངས་པ་ཤེས་དགོས་ཏེ། སྨན་དཔྱད་ཀླག་པ་ཙམ་གྱིས་སྨན་སྦྱོར་ཤེས་ནས་ནད་པ་ལ་མི་ཕན་
པ་ལྟར་རོ། ། རྒྱུད་ཚིག་དེའི་སྐབས་)འདིར་ སྒོམ་བྱུང་གི་)མི་རྟོག་ཡེ་ཤེས་དེ་ལ་རང་གི་སེམས་ཞེས་གསུངས་པ་
ཡིན་ཏེ། དེ་ལྟར་གསུངས་པའི་རྒྱུ་མཚན་ཡང་། (སྒོམ་པ་ལས་བྱུང་བའི་) ངེས་དོན་གྱི་རྣལ་འབྱོར་ཟབ་མོ་
སྟོན་པའི་སྐབས་ཡིན་ལ། སེམས་ལ་གནས་ལུགས་གཉིས་ཏེ། ཡང་དག་ཀུན་རྫོབ་ཡིན་པའི་གནས་ལུགས་དང་། དོན་དམ་བདེན་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
པ་ཡིན་པའི་གནས་ལུགས་སོ། །དང་པོ་ནི་སྒོམ་བྱུང་གི་》མི་རྟོག་ཡེ་ཤེས་དེ་སེམས་ཀྱི་གནས་ལུགས་ (ཡང་དག་ཀུན་རྫོབ་པ་）
ཡིན་པས། རང་གི་སེམས་ཞེས་ཉེ་བའི་ཚིག་གིས་གསུངས་ལ། རྣམ་རྟོག་སྣ་ཚོགས་ ་ཁ་ཕྱིར་བལྟས་པའི་
འཁྲུལ་ཤེས་)འདི་གློ་བུར་བ་ཡིན་པས་(ཡང་དག་ཀུན་རྫོབ་ཙམ་དུ་གྲུབ་པའི་གནས་ལུགས་ཀྱང་མ་ཡིན་པའི་ཕྱིར་
སྐབས་འདིར་རང་གི་སེམས་ཞེས་མ་གསུངས་སོ། །དེ་ལྟར་ཡིན་པ་ཅིས་ ཤེས་ན་ལུང་ལས་ཏེ།
བསྡུས་རྒྱུད་དུ། (སེམས་)གང་ཞིག་མཁའ་ཡི་ཤེས་རབ་ལ་འཁྱུད་པ་སྟེ་རྣམ་ཀུན་མཆོག་ལྡན་གྱི་སྟོང་པ་ཉིད་མངོན་
སུམ་དུ་བྱས་པའི་སོར་སྡུད་བསམ་གཏན་གྱི་རྣལ་འབྱོར་པ་མཐར་ཞུ་བདེ་འགྱུར་མེད་ཀྱི་)ལྷན་ཅིག་སྐྱེས་(པའི་》བདེ་བ (དང་རོ་
གཅིག་པ）ར་གནས་པའི་རང་སེམས་ (སྒོམ་བྱུང་གི་ཡེ་ཤེས་)དེ་ནི་ཐར་པ་མཆོག་གི་དངོས་གྲུབ་མཐར་ཐུག་)སྟེར། །
ཞེས་གསུངས་ཤིང༌། པདྨ་ཅན་ལས་ཀྱང་། སྣང་བ་ཙམ་ཞེས་བྱ་བ་ནི་ (ཕྱི་རོལ་གྱི་རྟ་གླང་རང་མཚན་པའི་）
རྫས་ལས་འདས་པར་གྱུར་པའི་རྨི་ལམ་གྱི་ (ཡིད་ཤེས་རྟོག་མེད་འ ཁྲུལ་པ་ལ་སྣང་བའི་རྟ་གླང་སོགས་ཀྱི་གཟུགས་
བརྙན་དང་། ཆུ་ཟླ་བཞིན་དུ་ (གསལ་བར་མཐོང་བ(ར་གྱུར་པ)འོ། ། ཞེས་དང་། ཅི་མཐོང་ཞེ་ན།
སེམས་ཞེས་བྱ་བ་ནི་ (གཉིས་འཛིན་སོགས་ཀྱི་བག་ཆགས་ཀྱི་དྲི་མ་(ཡིན་པ་》ལས་འདས་པར་གྱུར་པའི་ སྒོམ་
བྱུང་གི་)རང་གི་སེམས་མི་རྟོག་པའི་ཡེ་ཤེས་ཡིན་གྱི་གཞན་གཉིས་འཛིན་ཀྱི་རྟོག་པ་སོགས་）མ་ཡིན་ནོ། །ཞེས་དང་།
སྔར་བཤད་ལྟར་གྱི་)སེམས་ཀྱི་སྣང་བ་ཙམ་ཞེས་བྱ་བ་ནི། འདིར་སྟོང་པ་ཉིད་ཀྱི་རང་བཞིན་དུ་གྱུར་པའི་
ཕྱིར་ཕྱག་རྒྱ་ཆེན་མོའི་གཟུགས་ནི། རང་གི་ (རྣམ་པར་མི་རྟོག་པའི་) སེམས་ཀྱི་སྣང་བ་ཙམ་ཡིན་གྱི་ཕྱི་
རོལ་ཀྱི་དངོས་པོ་ནི་མ་ཡིན་ཏེ། སོར་སྡུད་སོགས་ཀྱི་རྣལ་འབྱོར་པ་རང་གི་རྣམ་པར་མི་རྟོག་པའི་ཏིང་ངེ་འཛིན་གྱི་
སེམས་ལ་སྣང་བར་གྱུར་པའི་ཕྱིར་རོ། །ཞེས་དང་། བཤད་སྦྱར་སྙིང་པོ་སྣང་བར། དེ་ལྟར་སེམས་ཀྱི་
སྣང་བ་ཙམ་ཆོས་ཀྱི་དབྱིངས་ནི་ཕྱག་རྒྱ་ཆེན་མོ་ཞེས་བརྗོད་དོ། །ཇི་སྐད་དུ་ཞེས་སོགས་ཀྱི་རྗེས་སུ།
འདི་ཉིད་དུ་གསུངས་པ། སེམས་ཀྱི་སྣང་བ་ཙམ་ཏེ་ ་འོད་གསལ་སྟོང་གཟུགས་དུ་སོགས་འདི་རྣམས་རྣལ་འབྱོར་པ་）
རང་གི་སྒོམ་བྱུང་གི་) ཡིད་ལས་སྐྱེས་པ་སྟེ་བསྒོམས་པའི་སྟོབས་ཀྱིས་མངོན་སུམ་དུ་མཐོང་བ་སྟེ་དཔེར་ན་པྲ་ཕབ་པའི་》མེ་ལོང་
གི་ ངོས་ལ་）ནི་ (རྐུན་པོའི་གཟུགས་བརྙན་ (གསལ་བར་མཐོང་བ་)ལྟ་བུ་ཉིད། ཅེས་སོགས་སྤྱན་དྲངས་
ནས་གསུངས་སོ (སོར་སྡུད་སོགས་ཡང་དག་པའི་སྒོམ་མེད་པ་རྣམས་ཀྱིས་མི་མཐོང་ཞིང་དེ་འདྲའི་རྣལ་འབྱོར་བསྒོམས་པའི་སྟོབས་ཀྱིས་
མངོན་སུམ་དུ་མཐོང་བ་ཙམ་ལ་ཡིད་ལས་སྐྱེས་སམ་བསྒོམས་པས་བྱུང་ཞེས་གསུངས་པ་སྟེ། སྐྱེ་ཞེས་པ་བསྐྱེད་འབྲས་མཚན་ཉིད་པར་
ཆོས་རྗེ་ཀུན་མཁྱེན་པའི་སློབ་མ་འགའ་ཞིག་འཆད་པར་གྲགས་པ་ནི་ནོར་བ་སྟེ། མདོ་མྱང་འདས་ཆེན་པོ་སོགས་སུ་བསྐྱེད་པའི་རྒྱུ་རྟེན་པའི་
རྒྱུ་ཞེས་སོགས་བྱེད་རྒྱུ་བཅུ་གསུངས་པ་དང་། ཆོས་རྗེ་ཆེན་པོས་མ་སྐྱེས་པའི་སྐྱེས་པ། འགལ་འདུས་སྐྱོན་མེད་ཀྱི་སྐྱེས་པ་ཞེས་སོགས་



པོད་གསུམ་པ།
ཉ་དབོན་ཀུན་དགའ་དཔལ།
འོད་གསལ་རྒྱན།
གསུངས་པ་རྣམས་ཀྱི་དོན་མ་གོ་བའོ། །དེ་བཞིན་དུ་རྗེ་བཙུན་ཕྱག་ན་རྡོ་རྗེའི་ཞལ་ནས། འོད་གསལ་སྟོང་གཟུགས་)
དེ་ནི་རྡོ་རྗེ་རྣལ་འབྱོར་མ་ (སྔར་བཤད་པ་ལྟར་)རང་གི་སེམས་ཀྱི་སྣང་བ་ཙམ་ཕྱག་རྒྱ་ཆེན་པོ། རྣམ་པ
ཐམས་ཅད་ཀྱི་མཆོག་དང་ལྡན་པ། ཤེས་རབ་ཀྱི་ཕ་རོལ་ཏུ་ཕྱིན་པ་སྟོང་པ་ཉིད་དང༌། དེ་བཞིན་
ཉིད་དང་། རིགས་ལྡན་མ་ནི་རྡོ་རྗེ་རྣལ་འབྱོར་མ་སྟེ་དོན་དམ་པའི་རྡོ་རྗེ་ཕག་མོ) དང༌།（ལྷག་པའི་ལྷ་ནི་གཅིག་པུ་འདི། །
རྡོ་རྗེ་མཁའ་འགྲོའི་པདྨར་གནས། །ཞེས་སོ། ། པདྨ་ཞེས་(ཀྱང་)བརྗོད་པར་བྱའོ། །ཞེས་སོ། །རྗེ་བཙུན་ཐུགས་
རྗེའི་གཏེར་གྱི་ཞལ་སྔ་ནས་ཀྱང་། དེ་བཞིན་སེམས་ཀྱི་འོད་གསལ་རྟོག་པ་ཡིས། །བསྒོམ་པའི་
ཐབས་རྣམས་དག་གིས་ (དངོས་སུ་མི་མཐོང་སྟེ། །ཞེས་སོགས་གསུངས་པའི་ཕྱིར། འཁྲུལ་སྣང་དུ་ལྟ་
ག་ལ་རིགས། ཡང་སྒྱུ་མ་བཞིན་ཞེས་སོགས་དང་དཔེ་དོན་དུ་གསུངས་པས་ཀྱང་འཁྲུལ་སྣང་དུ་མི་
འགྱུར་སྟེ། སྒྱུ་མ་སོགས་བཞིན་དུ་སྣང་ཡང་སྣང་བ་ལྟར་གྱི་དངོས་པོ་འདུས་བྱས་དེ་དང་དེར་བདེན་
པར་མེད་པ་ཙམ་དང་དཔེ་དོན་སྦྱོར་གྱི་འཁྲུལ་སྣང་ཡིན་པའི་ཆ་དེ་དཔེར་མི་ལེན་ནོ། །དེ་སྐད་དུ།
དཔལ་ལྡན་དཔའ་བོ་ཨིནྡྲ་བྷུ་ཏིས་ཡེ་ཤེས་གྲུབ་པར་གསུངས་པ། ཆོས་རྣམས་རང་བཞིན་མེད་པའི་དཔེ་”སྒྱུ་
མ་ལ་སོགས་དཔེ་རྣམས་ནི། །(སངས་རྒྱས་ཀྱི་གདུང་འཚོབ་པའི་） སྲས་ བྱང་སེམས་དང་)བཅས་(པའི་རྒྱལ་བས་
བསྟན་པར་）མཛད་པའི་དགོངས་པ་ནི། ། དོན་དམ་པར་བརྟགས་ཤིང་དཔྱད་ན་བདེན་པའི་དངོས་པོ་མེད་པའི་རྟག་
པ་ཙམ་སྟེ་ཀུན་རྫོབ་པ་ཡིན་གྱི་)། །ཐམས་ཅད་དུ་ སྟེ་གང་ན་ཡང་)ནི་འགག་(པ་སྟེ་གཏན་མེད)མ་ཡིན ནོ། །(མཐུན་
པའི)དཔེ་ཉིད་དང་ནི་དཔེས་མཚོན་པར་བྱ་བའི་དོན་གཉིས་པོ་ཕྱོགས་ཐམས་ཅད་ནས་མཚུངས་པ་རུ། །རྣམ་པ་ཀུན་ཏུ་
(སྟེ་ཐམས་ཅད་ནས་ཐམས་ཅད་དུ་སྦྱར་ནས་ཆོས་བཤད་དགོས་རྐྱེན། །(མཐུན་དཔེ་དེ་ཆོས་ཅན། ཁྱོད་དཔེར་བྱས་ནས་དཔེས་དོན་
བསྒྲུབ་པར་རམ་ཤེས་པར་བྱ་དགོས་པའི་གང་ཟག་དེས་སྔར་མ་ཤེས་པ་ད་གཟོད)བསྒྲུབ་(པར་》བྱ་བའམ་ཤེས་པར་བྱ་དགོས་པ་》ཡིན་
པར་ཐལ།གང་ཟག་གང་ལ་ཁྱོད་དཔེར་བྱས་ནས་ད་བསྒྲུབ་པར་རམ་ཤེས་པར་བྱ་དགོས་པའི་དཔེ་ཅན་གྱི་དོན་དེ་དང་རྣམ་པ་ཐམས་ཅད་ནས་
ཐམས་ཅད་དུ་མཚུངས་པའི་ཕྱིར།རྟགས་ཁས་བླངས། འདོད་ན)ཐམས་ཅད་དུ ཏེ་ནམ་ ཡང་མཐུན)། །དཔེ་ཡང་དག་པ་)ཉིད་དུ་
ནི་མི་འགྱུར་བར་ཐལ་ལོ》 རོ། །དཔེར་ན་དཔའ་ཞིང་རྩལ་ཆེ་བའི་མི) སྐྱེས་བུ་འགའ་)ལ་(འདི་》སེང་གེ (དང་འདྲའོ་ཞེས་
པ)འི། ། མཐུན་དཔེ་ནི་འཇིག་རྟེན་པ་ལ་ཡོད མོད)། ། (དེ་གཉིས་ཀྱི་དཔའ་ཞིང་རྩལ་ཆེ་བ་）སོགས་ཡོན་ཏན་
(དང་》ལྡན་པ འི་ཆ་ནས་མཚུངས་པ)ས་ཏེ། །མཇུག་མ་(དང་སྡེར་མོ་》ལ་སོགས་ཡོད་པ་)མ་ཡིན། །(པ་བཞིན་ནོ། །
དཔེ་དོན་ཕྱོགས་ཐམས་ཅད་ནས་མཚུངས་དགོས་པ་མ་ཡིན་པ་)དེ་བས་་ཕུང་སོགས་) དངོས་པོ་ཐམས་ཅད་ནི། །ངོ་བོ་ཉིད་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཀྱིས་ (ཏེ་དོན་དམ་པར་དཔྱད་བཟོད་ཀྱི་ཕུང་སོགས་ཀྱི་དངོས་པོ་ཐམས་ ཅད་ (དེ་གང་དུ་ཡང་བདེན་པར་གྲུབ་པ་)མིན (ཏེ་ སྒྱུ་མ་
སོགས་བཞིན། ཞེས་དཔེ་དོན་ སྦྱོར་གྱི་གཏན་མེད་དམ་ཀུན་རྫོབ་ཙམ་དུ་ཡང་བདེན་པར་མ་གྲུབ་ཅེས་དཔེ་དོན་མི་སྦྱོར་རོ)། །(གསུང་
རབ་ཀྱི་དགོངས་དོན་ཟབ་མོ་རྣམས་ངེས་དོན་གྱི ལུང་དང་རིགས་(པ་རྣམ་པར་དག་)པའི་རྗེས་(སུ་འབྲངས་ཏེ། །སྐྱེས་
བུ་ ཤེས་རབ་མཆོག་ (དག་)གིས་(སྔར་བཤད་པ་ལྟར་དཔེ་དོན་དང་སྦྱར་ནས་)རྟོགས་པར་བྱ་དགོས་པ། །དེས་ན་(དབུ་
མ་པར་ཁས་འཆེ་བ་)ཁྱོད་ཀྱིས་ (ཆོས་ཐམས་ཅད་རང་བཞིན་མེད་པ་སྒྱུ་མ་སོགས་བཞིན། ཞེས་གསུངས་པའི་དོན་སྒྱུ་མ་བཞིན་དུ་ཆོས་
ཐམས་ཅད་ཅིར་ཡང་གྲུབ་པ་མེད་ཅེས་སམ་དོན་དམ་པར་གྲུབ་པ་མེད་པས་དོན་དམ་པའི་ལྷན་ཅིག་སྐྱེས་པའི་ཡེ་ཤེས་ཀྱང་གྲུབ་པ་མེད་ཅེས་）
གང་སྨྲས་པ (ནི)། ། གནས་ལུགས་ཀྱི་དོན་ལ་ཤེད་མ་བྱེ་བའི་བླང་དོར་ཤེས་པའི་སྟོབས་མ་སྐྱེ་བ་བའི བྱིས་པ་(སོ་སྐྱེ་དག་)འདྲིད་
པ་ (སྟེ་མགོ་རྨོངས་ཤིང་བསླུ་བར་བྱེད་པ)འི་ཐབས་ཡིན་གྱི། །(འཁོར་བར་འཁྱམས་པའི་)འགྲོ་བ་(འཁོར་བ་ལས་)འདོན་
པའི་(སྙིང་རྗེའི་)བསམ་པ་ཡིས། ། (ཀུན་ནས་བསླང་སྟེ་ལུང་དོན།)བདེན་པར་སྨྲས་པ་དེ་མ་ཡིན། །ཇི་ལྟར་རི་
བོང་རྭ་དང་ནི། །དེ་བཞིན་མོ་གཤམ་བུ་ལྟ་བུར། ། སྦྱིར་）དངོས་པོ་ཐམས་ཅད་ (དང་ཁྱད་པར་དུ་ལྷན་སྐྱེས་ཡེ་
ཤེས་སོགས་ནི་ངེས་དོན་གྱི་ལུང་)གང་དུ་ཡང་། །རྒྱལ་བས་དངོས་མེད་(དེ་ཅིར་ཡང་གྲུབ་པ་མེད་ཅེས་མ་གསུངས་ཞེས་སམ་
རྒྱལ་བས་གང་དུ་ཡང་དངོས་མེད་མ་གསུངས་ཞེས་གོང་འོག་དཀྲུགས་ཏེ་གང་དུ་ཡང་དངོས་མེད་དེ་ཅིར་ཡང་གྲུབ་པ་མེད་ཅེས་)མ་
གསུངས་སོ། །ཞེས་སོགས་བཤད་དེ་ཡེ་ཤེས་དང་སྒྱུ་མ་ལ་སོགས་དཔེ་དོན་དུ་སྦྱར་ནས་གསུངས་པས།
ལྷན་སྐྱེས་ཀྱི་ཡེ་ཤེས་དམ་པ་དེ་མི་བདེན་པར་འགྱུར་ཞེས་རྒོལ་བ་ན། ལན་དུ་དེ་སྐད་གསུངས་པས་
དེ་ལྟར་ཤེས་པར་མཛོད་ཅིག དཔེ་དོན་དེ་ལྟར་དུ་སྦྱར་བར་དགོངས་འགྲེལ་གྱི་འགྲེལ་ཆེན་རྒྱའི་
མཁན་པོ་ཝེན་ཚེག་གིས་མཛད་པར་ཡང་གསུངས་སོ། །དེ་བས་ན་དཔེ་དོན་སྦྱོར་བ་ལ་མཁས་དགོས་
སོ༑ ༑གལ་ཏེ་ལས་དང་པོ་པའི་སྐབས་ཀྱི་དུ་སོགས་ཀྱི་ཡུལ་ཅན་དེ་འཁྲུལ་ཤེས་ཡིན་ཏེ། ཁོའི་ཡུལ་དུ་
སོགས་ཏེ་ཕྱི་རོལ་ཀྱི་དུ་སོགས་འདི་མ་ཡིན་པ་ལ་ཕྱི་རོལ་ཀྱི་དུ་སོགས་འདི་ལྟ་བུར་སྣང་བའི་ཕྱིར་ཞེ་
ན༑ བློའི་འཇུག་ཚུལ་ཕྲ་མོར་དཔྱད་ན་རྟགས་ཟུར་ཕྱི་མ་དེ་མ་གྲུབ་སྟེ། དེ་འདྲའི་རྣལ་འབྱོར་དེ་ལ་ཕྱི་རོལ་ཀྱི་
དུ་སོགས་འདི་ལྟར་དུ་སྣང་བ་མ་ཡིན་ཏེ། དེ་ནི་རྟོག་པའི་སྣང་ཚུལ་ཡིན་ལ། (སོར་སྡུད་སོགས་ཀྱི་
རྣལ་འབྱོར་)འདི་ནི་མི་རྟོག་ཡེ་ཤེས་ཡིན་པའི་ཕྱིར། དེ་བས་ན། ཁོ་ལ་སྣང་བའི་དུ་སོགས་དེ་ཕྱི་རོལ་གྱི་
དུ་སོགས་ འདི་ལྟ་བུ་ཡིན་གྱི། སོར་སྡུད་སོགས་ཀྱི་ཡེ་ཤེས་དེ་ལ་དེ་ལྟར་སྣང་བ་མ་ཡིན་ནོ། །རྟགས་གྲུབ་
ཏུ་ཆུག་ཀྱང་མ་ཁྱབ་སྟེ། རྫོགས་པའི་སངས་རྒྱས་ཀྱི་སོ་སོར་རྟོག་པའི་ཡེ་ཤེས་ཀྱང་འཁྲུལ་ཤེས་སུ་
32



ཉ་དབོན་ཀུན་དགའ་དཔལ། །
འོད་གསལ་རྒྱན།
པོད་གསུམ་པ།
འགྱུར་ཏེ། ཀུན་རྫོབ་འདི་དག་སྒྱུ་མ་མཁན་གྱིས་གསར་དུ་སྤྲུལ་བའི་སྒྱུ་མ་མ་ཡིན་པ་ལ། དེ་འདྲའི་
སྒྱུ་མ་ལྟ་བུར་སྣང་བའི་ཕྱིར། ཞེས་སོགས་མཐའ་ཡས་སོ། །གལ་ཏེ་རྗེ་བཙུན་གསང་བའི་བདག་
པོའི་ཞལ་སྔ་ནས། འདིར་རང་བྱིན་གྱིས་བརླབ་པ་ཞེས་བྱ་བ་ནི། སོ་སོར་སྡུད་པའི་ཀུན་རྫོབ་པའི་
སྟོང་པ་ཉིད་མཐོང་པའོ། །ཞེས་གསུངས་པའི་ཕྱིར་འཁྲུལ་སྣང་དུ་གསལ་བོར་གྲུབ་པོ་ཞེ་ན། གཟིས་
འབིགས་པའི་ཚུལ་གྱིས་བལྟས་པ་ཙམ་དུ་ཟད་ཀྱི། དོན་གྱི་མཐའ་དཔྱད་ནས་དགོངས་པ་ཤེས་
དགོས་སོ། །འདིར་ཀུན་རྫོབ་པའི་སྟོང་པ་ཉིད་ཅེས་པ་ནི། དམིགས་བཅས་ཀྱི་སྟོང་པ་ཉིད་ལ་
དགོངས་ཀྱི་འཁྲུལ་སྣང་དུ་མི་བཞེད་དེ། རྗེ་བཙུན་དེ་ཉིད་ཀྱིས། རྣམ་པ་ཐམས་ཅད་རྣམ་པ་མེད། །
ཅེས་པ་ལ་སོགས་པ་རྡོ་རྗེའི་ཚིག་གིས་ངེས་པའི་དོན་ནི། འདིར་རྣམ་པ་ཐམས་ཅད་པ་རྣམ་པ་མེད་ནི་
(སོར་སྡུད་ཀྱི་རྣལ་འབྱོར་སོགས་ཀྱི་རྒྱུ་ཞེས་པ་འདིར་ཡུལ་)སྟེ། སོ་སོར་སྡུད་པས་གང་ཞིག་མཐོང་བ་དངོས་པོ་བུམ་
པ་དང་སྣམ་བུ་ལ་སོགས་པ་ཕྲ་ཕབ་པ་དང་མཚུངས་པར་སྣང་བ་ཡིན་གྱི་ཕྱི་རོལ་ཀྱི་བུམ་པ་དང་སྣམ་བུ་ལ་སོགས་པ་
མིན་པ)འོ། །རྣམ་པ་ཐམས་ཅད་ཅེས་རྟོག་པ་དང་བྲལ་བ་མ་འཁྲུལ་བའི་མངོན་སུམ་གྱིས་མཐོང་བ་
ལས་ཞེས་པའོ། །རྣམ་པ་མེད་ཅེས་པའི་དོན་ནི་ཕྱི་རོལ་ཀྱི་དངོས་པོ་དང་མུ་སྟེགས་པས་སྒྲོ་བཏགས་པའི་གང་ཟག་གི་བདག་ལྟ་
བུའི་རྣམ་པ་སྟེ་དངོས་པོར་གྲུབ་པ་མེད་དེ།རྡུལ་ཕྲ་རབ་ཀྱི་ཆོས་ཡིན་པ་)ཉིད་ལས་འདས་པ་་དང་རྟོག་པས་སྒྲོ་བཏགས་པ་
ཡིན་)པ་དང་བྲལ་བ་ཉིད་ཀྱི་རྒྱུ་མཚན་)ལས་སོ། །གང་གི་ཕྱིར་ཆུ་བུར་གྱི་མིག་)བཀབ་པའམ་བཙུམས་པ་)དང་མ་
བཀབ་པ་འམ་མ་བཙུམས་པ)འི་རྣལ་འབྱོར་བའི་སྟོང་གཟུགས་རྐྱང་པ་མཐོང་བའི་ཤའི་)མིག་དག་གིས་རྟོགས་པར་བྱ་བ་
དེའི་ཕྱིར་ ཕྱིའི་） གཟུགས་སོགས་འདི་)མ་ཡིན། (སྟོང་པ་ཉིད་ཀྱི་
)གཟུགས་ལས་གཞན་པ་ཡང་མ་ཡིན་ཏེ།
ཆུ་བུར་གྱི་མིག་གིས་རྟོགས་པར་བྱ་བ་ཡང་མ་ཡིན། ཤའི་)མིག་(སོགས་)མེད་པར་རྟོགས་པར་བྱ་བ་ཡང་
མ་ཡིན་ནོ། །དེ་ལྟར་རྣམ་པ་ཐམས་ཅད་རྣམ་པ་མེད་ནི་རྒྱུ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་(ཕུང་
པོ་རྣམ་དཔྱད་ཀྱི་སྟོང་པ་ཉིད་ཙམ་མ་ཡིན་གྱི་རྣམ་ཀུན་མཆོག་ལྡན་གྱི་སྟོང་ཉིད་ཡིན་པས་) ཆེན་པོ་སྟོང་པ་ཉིད་རྣམ་པ་ཐམས
ཅད་ཀྱི་མཆོག་དང་ལྡན་པའོ། ། ཞེས་ཤིན་ཏུ་གསལ་པོར་གསུངས་ལ་ཞིབ་ཏུ་འཇམ་དཔལ་གྱི་རང་གི་ལྟ་བའི་
འདོད་པ་མདོར་བསྟན་གྱི་ལུང་ལ་སྔར་བཤད་པ་བྱས་པ་ལྟར་ཤེས་དགོས་སོ། །)། དེ་ལྟར་མིན་ན་ (གསང་བདག་གི་གཞུང་》ནང་
འགལ་ཅན་དུ་འགྱུར་བ་ལས་དེའི་གནས་མེད་སྐབས་མེད་པའི་ཕྱིར་རོ། །དྲི་མེད་འོད་དུ་ཡང་། སྟོང་
པ་ཉིད་ཀུན་རྫོབ་ཀྱི་གཟུགས་སམ་རྣམ་པ་)ཅན་ཞེས་དང་། ནཱ་རོའི་ཞབས་ཀྱིས་ཀུན་རྫོབ་ཀྱི་རྣམ་
སྐས་



-
-
།
ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
པར་ཞེས་གསུངས་པ་དང་དགོངས་པ་གཅིག་གོ །གཞན་ཡང་ཀུན་རྫོབ་པའི་སྟོང་པ་ཉིད་ཅེས་པ་ཙམ་
གྱིས་འཁྲུལ་སྣང་དུ་འགྲུབ་ན་ས་བཅུའི་མཉམ་བཞག་གི་ཡེ་ཤེས་)ཐམས་ཅད་དང༌། སངས་རྒྱས་ཀྱི་ཡེ་
ཤེས་འདུས་བྱས་ཐམས་ཅད་ཀྱང་འཁྲུལ་སྣང་དང་འཁྲུལ་ཤེས་སུ་ (ཐལ་བར་)འགྱུར་ཏེ། ཀུན་རྫོབ་ཀྱི་
སྟོང་པ་ཉིད་ཡིན་པའི་ཕྱིར་ཏེ། འདུས་བྱས་ཡིན་པའི་ཕྱིར། ཞེས་པའི་སྐྱོན་དུ་འགྱུར་ཏེ། ཁྱེད་
ཀྱིས་ཀུན་རྫོབ་པའི་སྟོང་པ་ཉིད་ཅེས་པའི་དོན། ཀུན་རྫོབ་ཀྱང་ཡིན་ལ་སྟོང་ཉིད་ཀྱང་ཡིན་པ་ཁོ་ན་)ལ་
བསམ་ནས་དེ་སྐད་དུ་སྨྲས་པའི་ཕྱིར་རོ་དེ་ལྟར་མི་འདོད་དོ་ཞེ་ན་མནའ་ཆུ་བཏུང་དགོས་སོ)། ། མདོར་བསྡུས་པ་སྟེ།
སྤོས་པས་ཆོག་གོ །
༈ (གཉིས་པ་ནི།)ཡང་དེ་དག་ལམ་བདེན་མིན་ན། དཔལ་ལྡན་རྒྱུད་རྩ་འགྲེལ་དུ། དུ་བ་ལ་སོགས་
པའི་ལམ་ཞེས་ཡང་ཡང་གསུངས་ཤིང་། མ་འཁྲུལ་བའི་སྣང་བ་ཡིན་ལ། ལས་དང་པོ་པས་ཆོས་ཉིད་
མངོན་སུམ་དུ་མཐོང་མི་སྲིད་པའི་ཕྱིར། འོས་མེད་པས་ལམ་བདེན་དུ་འགྲུབ་པོ་སྙམ་ན། ལུང་གི་ཚིག་
(ཙམ་ཤེས་ནས་སྒྲ་ཇི་བཞིན་པར་ཁས་ལེན་)པ་ནི་(ས་བླ་བའི་》ལྷ་རྣམས་དགའ་བ་སྟེ་ཁྲེལ་བའི་གནས་བླུན་པོ་ཡིན་ཏེ།དེ་
འདྲའི་གང་ཟག་དེས་ལུང་གི་)དོན་ཇི་བཞིན་ཤེས་པ་ནི་མ་ཡིན་ནོ་ཞེས་སམ་ལུང་གི་དོན་ཕྱིན་ཅི་མ་ལོག་པར་ཤེས་པ་ནི་ལྷ་རྣམས་
དགའ་བ་མ་ཡིན་ནོ། ། ཞེས་པར་ཡང་རུང་ངོ༌། །དེའི་དོན་ནི་འདི་ཡིན་ཏེ། དུ་བ་ལ་སོགས་མངོན་སུམ་དུ་བྱེད་
པའི་ལམ་ལ་དུ་སོགས་ཀྱི་ལམ་ཞེས་པ་སྟེ། ཐེག་ཆེན་གྱི་)མཐོང་སྒོམ་ལ་སངས་རྒྱས་ཀྱི་ལམ་ཞེས་པ་
བཞིན་ནོ། །དེ་ལྟར་མིན་པར་དུ་སོགས་ཀྱང་ཡིན་ལ་ལམ་ཡང་ཡིན་པས་དུ་སོགས་ཀྱི་ལམ་ཞེས་
གསུངས་ཤིང་། དོན་ལ་འང་དེ་ལྟར་ཡིན་པར་འདོད་ན། ཐེག་ཆེན་གྱི་མཐོང་སྒོམ་ཡང་སངས་རྒྱས་ཀྱང་
ཡིན་ལ་ལམ་ཡང་ཡིན་པས་སངས་རྒྱས་ཀྱི་ལམ་དུ་འགྱུར་ཏེ། རྒྱུ་མཚན་མཚུངས་པའི་ཕྱིར། ལས་དང་
པོ་པས་ཆོས་ཉིད་མངོན་སུམ་དུ་མཐོང་པར་སྲིད་པར་བསྒྲུབས་ཟིན་ཏོ། ། །
༈ (གསུམ་པ་ནི།)ཡང་ཁ་ཅིག་དུ་སོགས་དེའི་ཡུལ་ཅན་དེ་དག་ཆོས་ཉིད་མིན་ན། མིག་གཞན་ཞེས་
སོགས་དང་གཟུགས་གཞན་ཞེས་སོགས་དང་འགལ་ཏེ། གཞན་ཞེས་པ་ཆོས་ཉིད་ཁོ་ན་ལ་ཟེར་ལོ། །
ལམ་བདེན་གྱིས་བསྡུས་པའི་སྤྱན་ལྔ་ཡང་ཆོས་ཉིད་དུ་ (ཐལ་བར་)འགྱུར་ཏེ། མིག་སོགས་འདི་
ལས་གཞན་ཡིན་པའི་ཕྱིར་ཏེ། (སྤྱན་)དེས་ཆོས་ཉིད་མངོན་སུམ་དུ་རྟོགས་སུ་རུང་བའི་ཕྱིར་རོ ། །
དེ་ལྟར་མིན་ན་དེ་རྣམས་ཕྱི་ནང་དུ་འགྱུར་ཏེ། སྐབས་འདིར་གཞན་མིན་ཅིང་མི་རྟོག་ཡེ་ཤེས་



པོད་གསུམ་པ།
ཉ་དབོན་ཀུན་དགའ་དཔལ།
འོད་གསལ་རྒྱན།
ཡིན་པའི་ཕྱིར། ཞེས་པ་སྟོང་གསུམ་མི་མཇེད་ཀྱི་བདག་པོ་ལྷ་)ཚངས་པས་ཀྱང་བཟློག་པར་མི་ནུས་ལ། ལམ་
བདེན་གྱི་མི་རྟོག་ཡེ་ཤེས་ཐམས་ཅད་ཕྱི་ནང་གཞན་གསུམ་གྱི་གཞན་མིན་ཞེས་ (སུམ་ཅུ་རྩ་གསུམ་པའི་
ལྷ་དབང་)བརྒྱ་བྱིན་གྱིས་ཀྱང་བསྙོན་པར་ནུས་རེ་སྐན། རྒྱས་འགྲེལ་ཆེན་པོར། གཞན་བརྟགས་པའི་
དཀྱིལ་འཁོར་ཞེས་ཀྱང་གསུངས་པ་ལ་དགོངས་པར་མཛོད་ཅིག དེ་བས་ན་ཆོས་ཉིད་ཕྱག་རྒྱ་ཆེན་པོ་
ལྷན་ཅིག་སྐྱེས་པའི་དགའ་བ། དང་པོའི་སངས་རྒྱས་དེ་གཞན་གྱི་གཙོ་བོ་ཡིན་གྱི།དེ་ཁོ་ན་གཞན་མིན་
ཏེ༑ དཔེར་ན་རྒྱལ་པོ་མིའི་གཙོ་བོ་ཡིན་གྱི། འབངས་མི་རྣམས་ཀྱང་མི་ཡིན་པ་བཞིན་ཞེས་མཁས་པ་
རྣམས་ཀྱིས་རྟོགས་པར་བྱ་(སྟེ་ཕྱི་ནང་གཞན་གསུམ་ཞེས་པའི་གཞན་ནི་ཕྱི་ནང་ལས་གཞན་ཞེས་དགོངས་པ)འོ། །དེའི་ཕྱིར་
དུ་སོགས་འོད་གསལ་འཁྲུལ་སྣང་དང་ལམ་བདེན་དུ་མི་རིགས་ལ། དེའི་ཡུལ་ཅན་ལས་དང་པོ་པའི་
ཤའི་མིག་སོགས་ཀྱང་ཆོས་ཉིད་འགོག་བདེན་དུ་མི་རིགས་ཞེས་བྱ་བ་འཐད་པ་ཡིན་ནོ། །
༈ (གསུམ་པ་རང་ལུགས་འཐད་པའི་དོན་འགོད་པ་ནི།)གལ་ཏེ་དེ་ལྟར་ན་ཁྱེད་ཀྱི་ཕྱོགས་ལ་དུ་སོགས་འོད་
གསལ་ཡུལ་ཅན་དང་བཅས་པ་གང་ཞིག་ཡིན་གསལ་བར་བརྗོད་དགོས་སོ། །ཞེ་ན། སོ་སོར་སྡུད་པའི་རྣལ་
འབྱོར་པ་ལས་དང་པོ་པའི་རྒྱུད་ཀྱི་ཡུལ་ཅན་ལམ་བདེན་མི་རྟོག་ཡེ་ཤེས་ཀྱིས་ཡུལ་ཆོས་ཉིད་ཅུང་ཟད་མངོན་
སུམ་དུ་མཐོང་བ་ཡིན་ནོ། །ཞེས་སེང་གེའི་སྒྲ་སྒྲོག་གོ ། །
༈ (བཞི་པ་རང་ལུགས་བཞག་པ་ལ་ཀླན་ཀ་སྤང་པ་ནི་འོ་ན་ལས་དང་པོ་པ་དེ་འཕགས་པར་འགྱུར་རོ་ཞེ་ན།
རྟོག་ལྡན་ཁྱོད་ཕྲ་མ་སྔ་བཙན་ལ་སོགས་སྣོད་ཀྱི་སྐྱོན་མཐའ་དག་སྤོངས་ལ་གསན་པར་མཛོད་ཅིག་
དང༌ ། གསུང་རབ་ཀྱི་མཐའ་དཔྱད་ནས་ངེས་པའི་དོན་བསྟན་པས་ཁྱོད་ཀྱི་སེམས་རངས་པར་བྱའོ་
སྤྱིར་ཕ་རོལ་ཏུ་ཕྱིན་པ་རྒྱུ་རྣམ་ཀུན་མཆོག་ལྡན་གྱི་སྟོང་པ་ཉིད་ལམ་དུ་བྱེད་པ་རྒྱུའི་ཐེག་པ་དང་།
གསང་སྔགས་འབྲས་བུ་མི་འགྱུར་བའི་བདེ་བ་ལམ་དུ་བྱེད་པ་འབྲས་བུའི་ཐེག་པ་གཉིས་ཀྱི་རྫོགས་
པའི་སངས་རྒྱས་ཐོབ་པར་བྱེད་པར་འདྲ་ཡང་། ཆེས་མྱུར་བུལ་གྱི་ཁྱད་ཆེ་སྟེ། དང་པོ་རྒྱུའི་ཐེག་པར་
བསྐལ་པ་གྲངས་མེད་གསུམ་ལ་སོགས་པ་དགོས་པར་གསུངས་ལ། རྡོ་རྗེའི་ཐེག་པར་ནི་རབ་ཚེ་འདི།
འབྲིང་འཆི་ཁའམ་བར་དོ། ཐ་མ་ཡང་སྐྱེ་བ་བདུན་གྱི་མཐར་ནི་ངེས་པའོ། །ཞེས་སེམས་འགྲེལ་དུ་
གསུངས་ལ། རྒྱུད་གཞན་དུ་ཡང་སྐྱེ་བ་བཅུ་དྲུག་ན་འགྲུབ་པར་གསུངས་སོ། །དེ་བས་ན་ད་ལྟ་
དཔལ་ལྡན་བླ་མའི་གསུངས་བཞིན་དབེན་གསུམ་དང་། མི་གཡོ་བ་གསུམ་ལྡན་ཉམས་སུ་ལེན་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
པའི་རྟོག་ལྡན་གྱི་བརྩོན་འགྲུས་བཞིན། རྒྱུན་མ་ཆད་པར་ཉམས་སུ་བླངས་(དགོས་ལ་སྒོམ་ལོ་ཙམ་གྱིས་
མི་ཆོག་པར་རྩེ་གཅིག་ཏུ་སྒོམ་ན་ཆེས་མྱུར་བར་སངས་རྒྱས་ཐོབ་པར་འགྱུར་བས། དེ་ཙམ་དུ་མྱུར་བར་སངས་
རྒྱས་ཐོབ་པར་བྱེད་པ་ལ་གོལ་མེད་ཀྱི་སྒོམ་པ་བརྩོན་འགྲུས་མགོ་ལ་མེ་ཤོར་བ་གསོད་པ་བས་ཀྱང་
ཆེ་བར་ཉམས་སུ་ལེན་བཞིན་པའི་གནས་སྐབས་དེ་ནས་མི་རྟོག་ཡེ་ཤེས་སྐྱེ་སྟེ། ཆོས་ཉིད་ཅུང་
ཟད་མཐོང་བ་ལ་འགལ་བ་ཅི་ཡང་མེད་པའི་ཕྱིར། ཉེ་ལམ་ཟབ་མོའི་སྐབས་སུ་རིང་ལམ་འ
ཆད་པའི་སྐབས་ཀྱི་ལུང་གིས་མི་གནོད་པས། ལྷམ་དཔེ་ཞྭ་ལ་མ་འགེབས་ཅིག་བློ་གསལ།
(ཕར་ཕྱིན་ཐེག་པའི་ལམ་ཤེར་ཕྱིན་གྱི་རྣམ་འབྱོར་དང་། བླ་མེད་རྡོ་རྗེ་ཐེག་པའི་སོར་སྡུད་བསམ་གཏན་སོགས་རྫོགས་རིམ་ཟབ་མོ་གཉིས།
སྤྲོས་མེད་རྣམ་པར་མི་རྟོག་པའི་མཉམ་བཞག་གི་ངོ་བོ་ཙམ་འདྲ་ཡང་མཉམ་པར་འཇོག་ཚུལ་སོགས་ཀྱི་ཁྱད་པར་ཤིན་ཏུ་ཆེ་བས།
ལམ་བགྲོད་པ་མྱུར་བུལ་གྱི་ཁྱད་ཀྱང་ཤིན་ཏུ་ཆེ་ཞིང་། དེས་ན་འདིར་ཁོ་བོས་དགག་སྒྲུབ་བྱས་པ་ལྟར་དོན་ལ་གནས་སོ། །)དེ་བས་ན་
ཆོས་ཉིད་ཅུང་ཟད་མངོན་སུམ་དུ་མཐོང་ཡང་མཐོང་སྤང་སྤངས་པའི་ཚུལ་གྱིས་མཐོང་བ་མིན་ཞིང་།
ཆོས་སྐུ་མ་ཐོབ་པས་འཕགས་པ་མིན་ལ། ཐོབ་པའི་ཚུལ་གྱིས་མཐོང་བ་དང༌། མཐོང་བ་
ཙམ་ལ་ཁྱད་ཤིན་ཏུ་ཆེ་སྟེ། ས་དང་པོ་པས་སངས་རྒྱས་མཐོང་ཡང་སངས་རྒྱས་ཐོབ་པའི་ཚུལ་གྱིས་མ་
མཐོང་པ་དང་འདྲ་བར་དགོངས་པར་མཛོད་ཅིག དེའི་ཕྱིར་དུ་སོགས་འོད་གསལ་མཐོང་བའི་བློ་སྔར་
བཤད་པ་དེ་རྣལ་འབྱོར་མངོན་སུམ་དུ་རྟོགས་ཏེ། སྒོམ་བྱུང་རྟོག་བྲལ་མ་འཁྲུལ་བའི་ཡེ་ཤེས་
ཡིན་པའི་ཕྱིར། ཇི་སྐད་དུ། གསང་བདག་གི་ཞལ་སྔ་ནས། འདིར་རྣམ་པ་ཐམས་ཅད་རྣམ་པ་
མེད་ནི་རྒྱུ་སྟེ། སོ་སོར་སྡུད་པས་གང་ཞིག་མཐོང་པའི་དངོས་པོ་བུམ་པ་དང་སྣམ་བུ་ལ་སོགས་པ་པྲ་
ཕབ་པ་དང་མཚུངས་པར་སྣང་པའོ། །རྣམ་པ་ཐམས་ཅད་ཅེས་པ་ནི་རྟོག་པ་དང་བྲལ་བ་མ་འཁྲུལ་
བའི་མངོན་སུམ་གྱིས་མཐོང་བ་ལས་ཞེས་པའོ། །རྣམ་པ་མེད་ཅེས་པ་རྡུལ་ཕྲ་རབ་ཀྱི་ཆོས་ཉིད་ལས་
འདས་པ་རྟོག་པ་དང་བྲལ་བ་ཉིད་ལས་སོ། །གང་གི་ཕྱིར་བཀབ་པ་དང་མ་བཀབ་པའི་མིག་གིས་
རྟོགས་པར་བྱ་བ་དེའི་ཕྱིར་གཟུགས་མ་ཡིན། གཟུགས་ལས་གཞན་པ་ཡང་མ་ཡིན་ཏེ། མིག་
གིས་རྟོགས་པར་བྱ་བ་ཡང་མ་ཡིན། མིག་མེད་པར་རྟོགས་པར་བྱ་བ་ཡང་མ་ཡིན་ནོ། །དེ་ལྟར་རྣམ་
པ་ཐམས་ཅད་རྣམ་པ་མེད་པ་ནི་རྒྱུ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་ཆེན་པོ་སྟོང་པ་ཉིད་རྣམ་པ་
ཐམས་ཅད་ཀྱི་མཆོག་དང་ལྡན་པའོ། །ཞེས་གསལ་བར་གསུངས་སོ། །དྲི་མེད་འོད་དུ་ཡང་།(དེ་ལྟའི་རྣལ་
26



ཉ་དབོན་ཀུན་དགའ་དཔལ།
འོད་གསལ་རྒྱན།
པོད་གསུམ་པ།
འབྱོར་པ་རྣམས་ཀྱི་མཉམ་བཞག་ཟབ་མོའི་སྐབས་སུ།)འདིར་ཞི་གནས་དང་ལྷག་མཐོང་ཟུང་དུ་འཇུག་པའི་རྣལ་འབྱོར་ཏེ། དེ་གང་གི་རྒྱུད་
ལ་ཡོད་པ་དེ་རྣལ་འབྱོར་པ་ཞེས་ཉི་མ་སྦས་པ་སོགས་རྒྱ་གར་མཁས་པ་མང་པོས་འཆད། ཐབས་ཤེས་ཟུང་དུ་འཇུག་པ་ནི་རྣལ་འབྱོར་ཏེ། དེ་
གང་གི་རྒྱུད་ལ་ཡོད་པ་དེ་ནི་རྣལ་འབྱོར་པ་ཞེས་རྗེ་བཙུན་སྤྱན་རས་གཟིགས་སོགས་གསུངས། དེ་ལྟ་བུའི)རྣལ་འབྱོར་པ་རྣམས་ཀྱི་
མཉམ་བཞག་ཟབ་མོའི་སྐབས་སུ་ཡོད་མེད་དང་ཡིན་མིན་སོགས་ཀྱི་)ཕྱོགས་(གཉིས་)སུ་ཞེན་ནས་འཛིན་པའི་རྣམ་རྟོག་)ཉམས་
པར་བྱ་བའི་སླད་དུ།(སོར་སྡུད་སོགས་ཀྱི་ལམ་རྡོ་རྗེའི་རྣལ་འབྱོར་(བསྒོམ་ཞིང་རྣལ་འབྱོར་དེ་ཞི་ལྷག་གི་རིས་སོ་སོར་ཆད་པ་
མེད་དེ། དེ་གཉིས་ཟུང་འཇུག་ཡིན་པའི་ཕྱིར་དང་།དེའི་ཡུལ་གཞི་འབྲས་ནི་དོན་དམ་པའི་ཐབས་ཤེས་ཀྱི་)རིས་(སོ་སོར་ཆད་པ་)མེད་པ་
(སྟེ་གཉིས་ཀ་ཡིན་པའི་ཕྱིར་རོ། །མི་རྟག་པ་ལ་རྟག་ཅེས་སམ་མེད་པ་ལ་ཡོད་ཅེས་སམ་དོན་དམ་དུ་མེད་པ་ལ་དོན་དམ་དུ་ཡོད་ཅེས་པ་ལྟ་བུ་)
རྟག་པའི་མཐར་ལྟུང་བ་)དང་(ཡོད་པ་ལ་མེད་ཅེས་དང་། དོན་དམ་དུ་ཡོད་པ་ལ་དོན་དམ་དུ་མེད་ཅེས་པ་ལྟ་བུ་） ཆད་
པའི་མཐར་ལྟུང་བ་)སྤངས་པ། (ངོ་བོ་ཇི་ལྟ་བ་བཞིན་མཚོན་ནུས་པ)འི་འཇིག་རྟེན་པའི་དཔེ་ལས་འདས་པ།
ཡོད་པ་དང་མེད་ (པར་ཞེན་)པའི་བློ་འི་དངོས་ཀྱི་ཡུལ་ཡིན་པ་ཡོངས་སུ་སྤངས་པ། གཞོན་ནུ་མས་མེ་ལོང་ལ་པྲ་
ཕབ་པ་བཞིན་ རྣལ་འབྱོར་པ་) རང་གི་ རྟོག་པའི་སེམས་ཀྱིས་སྒྲོ་མ་བརྟགས་པ། (ཤའི་མིག་སོགས་ཀྱིས་བསྙོན་མི་
ནུས་པར་མངོན་སུམ་དུ་མཐོང་བ་ཡིན་ལ)། (དེའི་ཕྱིར་ན་)ཡིད་ཆེས་པའི་དོན་ཅན་ནོརྣམ་པ་ཐམས་ཅད་པ།
ནམ་མཁའ་ལས་བྱུང་བ། ཀུན་ཏུ་བཟང་པོ། དབང་པོ་ཐམས་ཅད་པ། སེམས་ཅན་ཐམས་ཅད་ཀྱི་
བདག་ཉིད་དུ་གནས་པ། ལྷན་ཅིག་སྐྱེས་པའི་དགའ་བ། ཞེས་དང་། གང་དོན་དམ་པའི་བདེན་
པས་བསྟན་པ་དེ་ནི་འཇིག་རྟེན་ལས་འདས་པ། རྣམ་པ་ཐམས་ཅད་ཀྱི་མཆོག་དང་ལྡན་པ། ཕྱག་རྒྱ་
ཆེན་པོའི་དངོས་གྲུབ་བསྒྲུབ་པའི་སླད་དུ། རང་གི་སེམས་ཀྱིས་ཡོངས་སུ་བརྟགས་པའི་ཆོས་
དང་བྲལ་བ། གཞོན་ནུ་མ་རྣམས་ཀྱིས་མེ་ལོང་ལ་སོགས་པ་ལ་པྲ་ཕབ་པ་བཞིན་དུ། རྣལ་
འབྱོར་པ་རྣམས་ཀྱི་རང་གི་སེམས་ཀྱི་(རང་བཞིན་)འོད་གསལ་མངོན་སུམ་དུ་ནམ་མཁའ་ལ་སྣང་བ།
(ཐར་པ་དོན་གཉེར་གྱིས་དོན་དུ་གཉེར་ཞིང་)འདོད་པའི་དོན་གྱི་འབྲས་བུ་སྟེར་བ་སྟེ། དོན་དུ་གཉེར་བྱའི་
)འབྲས་
བུ་དོན་དམ་པའི་སངས་རྒྱས་)ནི་རང་བཞིན)འགྱུར་བ་མེད་པའི་བདེ་བའི་ཡེ་ཤེས་ཀྱི་སེམས་སོ། །ཞེས་དང༌།
མཆོག་མི་འགྱུར་དུ། (རྣལ་འབྱོར་པ་)གང་ལ་ལ་ཞིག་སྐྱེ་བ་(སྔ་མ)གཞན་གྱི་(སྐབས་སུ་རྣལ་འབྱོར་ཟབ་མོ་
འདི་བསྒོམས་པའི་)བག་ཆགས་ཀྱི་(སད་པའི་)དབང་དང་། བླ་མ་དམ་པའི་མན་ངག་གིས་དུས་དུ་མ (སྟེ་ཡུན་
རིང་པོ)ར་ཉིན་དང་མཚན་མོ (སྟེ་རྒྱུན་མ་ཆད་པ)ར་ཕྱག་རྒྱ་ཆེན་པོ་འོད་གསལ་སྟོང་ཉིད་ཀྱང་ཡིན་ལ་རྟོག་པས་སྒྲོ་)
27



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བརྟགས་པའི་ཆོས་ཐམས་ཅད་དང་བྲལ་བ་ཡང་ཡིན་ལ། རྣལ་འབྱོར་པ་)རང་གི་རྒྱུད་ཀྱི་ལམ་རྡོ་རྗེའི་རྣལ་འབྱོར་གྱི་)
སེམས་ཀྱི་མ་འཁྲུལ་བའི་》སྣང་བ་ཙམ་དུ་གྱུར་པའི་འོད་གསལ་ཡིན་གྱི་ལས་གཟུགས་དང་འཁྲུལ་སྣང་མིན་ཞེས་པ་ཙམ་གྱིས་ནུས་
པའོ)རྣམ་པ་ཐམས་ཅད་ཀྱི་མཆོག་དང་ལྡན་པ། (སྔར་བཤད་པ་ལྟར་》ཆེན་པོ་སྟོང་པ་ཉིད་ ཀྱང་ཡིན། སྔར་
བཤད་ལྟར་ གང་ཞིག་སོར་སྡུད་སོགས་ཀྱི་རྣལ་འབྱོར་བསྒོམས་པས་སྒོམ་པ་མཐར་ཐུག་པའི་གང་ཟག་གི་རྒྱུད་ལ་རང་བཞིན་འགྱུར་མེད་ཀྱི་ )
ལྷན་ཅིག་སྐྱེས་པའི་དགའ་བ་བསྐྱེད་པར་བྱེད་པ་(སྟེ་གང་ཟག་དེས་དེ་འདྲ་དེ་འཐོབ་པའི་རྟེན་གྱི་རྒྱུར་གྱུར་བའི་འོད་
གསལ་སྟོང་ཉིད་)འདི་མངོན་སུམ་དུ་བྱས་ནས་འཁྱུད་པར་བྱེད་པ་(སྟེ་མ་བྲལ་པར་གྱུར་པའི་གང་ཟག་)དེ་ནི་
ཕྱག་རྒྱ་ཆེན་པོའི་དངོས་གྲུབ་ཐོབ་པས་ཐམས་ཅད་མཁྱེན་པ་བཅོམ་ལྡན་འདས་(ཡང་དག་པར་རྫོགས་པའི་
སངས་རྒྱས་ཞེས་བརྗོད་དོ)ཞེས་གསུངས་སོ། །ཞེས་པ་དང་། དཔལ་ལྡན་རྒྱུད་ཉིད་དུ་ཡང་།གང་ཕྱིར་( ཨ་ཡིག་
དང་པ་ཡིག་） གཅིག་(པ་)ཉིད་ (དེ་ཨ་ཡིག་པ་ཡིག་གི་སྲོག་ཏུ་ཞུགས་པའོ། །དེ་ཡོངས་སུ་གྱུར་པ་ལས་པདྨའི་གདན་ཡང་ཡོད་པ་མིན་ལ)
ཨ་སོགས་(དབྱངས་དང་)ཀ་སོགས་གསལ་བྱེད་ཡོངས་སུ་གྱུར་པ་ལས་སྐྱེས་པ་ཡང་མིན། པདྨ་དང་)རི་བོང་ཅན་དང་
ཉིན་བྱེད་ཀྱི་དངོས་པོ་རྣམས་ཀྱང་རྡོ་རྗེ་ཅན་གྱི་དོན་དམ་གྱི་ལྷན་ཅིག་སྐྱེས་པའི་ )གདན་དུ་ཡོད་པ་)མིན་ཞིང་། །ཧཱུྃ་ཡིག་
(ཡོངས་སུ་གྱུར་པ་)ཉིད་ཀྱིས་(བསྐྱེད་པའི་རྡོ་རྗེ་ལ་སོགས་པའི་)མཚན་མ་དང་ནི་ (དེ་)ཡོངས་སུ་གྱུར་པ་དོན་དམ་ལས་）
གཞན་པ་(བསྐྱེད་རིམ་གྱི་རྟོག་པས་བཟོས་པའི་)ཁ་དོག་དང་དབྱིབས་དང་)གཟུགས་ཏེ་སྐུ་དང་ཕྱག་མཚན་སོགས་)དག་དོན་
དམ་ལྷན་ཅིག་སྐྱེས་པའི་སྐུ་ལ་)མི་འདོད་དེ། །ཕུང་པོ་ལྔའམ་ཁམས་ལྔ་གདོད་ནས་སྒྲིབ་པ་དང་བྲལ་བའི་སྟོང་ཆེན་འགྱུར་མེད་ལྔ་
འམ་དབང་པོ་དྲུག་གམ་ཡུལ་དྲུག་གདོད་ནས་སྒྲིབ་པ་དང་བྲལ་བའི་སྟོང་ཆེན་འགྱུར་མེད་དྲུག་སྟེ། དེ་རྣམས་སུ་མ་གྱུར་ན་དོན་དམ་ལྷན་ཅིག་
སྐྱེས་པའི་སྐུར་མི་འགྱུར་བས་)འགྱུར་མེད་ (དེ་རྣམས་ཡིན་པ་)དག་གི (སྒོ་ན)ས་(དོན་དམ་ལྷན་ཅིག་སྐྱེས་པའི་སྐུར་)བསྐྱེད་
(པ་སྟེ་གྱུར་ཅིང་ཞེས་སྦྱར་གྱི་བསྐྱེད་འབྲས་མཚན་ཉིད་པ་མིན་ནོ། །གནས་སྐབས་གཞན་དུ་)འགྱུར་ཞིང་འཕོ་)བའི་སྐྱེ་འཇིག་)
ཉམས་པར་འགྱུར་པ་(འང་ཡིན་ བདག་རིག་གཞན་རིག་ཐམས་ཅད་པ་ཡིན་པས་)མཆོག་གི་དབང་པོ་དག་དང་ལྡན་པ་
ནི༑ ༑ (སྟོང་གཟུགས་ཀྱི། རྣམ་པ་ཀུན་(དང་ལྡན་པའི་རང་བཞིན་འགྱུར་མེད་ཀྱི་)ཐིག་ལེ་(འམ་བདེ་བ་ཆེན་པོ་ཡང་ཡིན་མི་
བསྐྱོད་པ་སོགས་མཐའ་དག་རྒྱལ་བའི་བདག་པོ་ རྡོ་རྗེ་སེམས་དཔའ་གང་ཞིག་སྟོང་གཟུགས་) སྣ་ཚོགས་སྒྱུ་འཕྲུལ་དྲྭ་བའི་)
སྒྱུ་མ་འཛིན་པ་འདི་ལ་(སྔར་བཤད་པ་ལྟར་རྟོག་སྒོམ་གྱི་རྟེན་དང་བརྟེན་པའི་འབྲེལ་བ་མེད་པ)འོ་འདིར་འགྲེལ་ཆེན་དུ། གང་
ཕྱིར་གཅིག་ཉིད་ཅེས་པ་ལ་ཨ་ཡིག་དང་པ་ཡིག་གཅིག་པ་ཉིད་ནི་པདྨའོ་ཞེས་གསུངས་པས་གཞུང་ཚིག་གི་གདན་ཞེས་པ་རང་སོར་བཞག་པའོ།།
ཞེས་དང༌། ཕྱག་རྒྱ་(གང་ཞིག་སྔར་བཤད་པ་ལྟར་སྒྱུ་མའི་རྗེས་སུ་མཐུན་པ་(སྟེ་ཏིང་ངེ་འཛིན་གྱི་ཡིད་དང་



པོད་གསུམ་པ།
ཉ་དབོན་ཀུན་དགའ་དཔལ། །
འོད་གསལ་རྒྱན།
བར་སྣང་གི་ནམ་མཁའ་(དག་)ལ་ནི་པྲའི）མེ་ལོང་དག་ལ་( རྐུན་པོའི་）གཟུགས་གསལ་བར་མཐོང་བ་)བཞིན་དུ་
མངོན་སུམ་དུ་གསལ་བར་སྣང་མཐོང་)ཏེ། ། (འདི་བསྒོམས་པ་མཐར་ཐུག་པར་གྱུར་པའི་གང་ཟག་ལ་)འཇིག་རྟེན་གསུམ་པོ་སྣང་
པར་བྱེད་ཅིང་བདག་རིག་གཞན་རིག་ཐམས་ཅད་པ་ཡིན་པས་)དྲི་མེད་གློག་དང་མཚུངས་པའི་ཡེ་ཤེས་ཀྱི་)འོད་ཟེར་
དུ་མ་འཕྲོ་བར་བྱེད། །ཕྱི་དང་ལུས་ལ་དབྱེར་མེད་ (པ་སྟེ་ཁྱབ་པར་གནས་ཤིང་ཕྱིའི་གཟུང་བའི་ཡུལ་དང་རྣམ་པ་
བྲལ་བ་(མི་རྟོག་ཡེ་ཤེས་ཀྱི་སྣང་བ་ཙམ་ནི་ནམ་)མཁའ་ལ་( ལྟ་སྟངས་བརྟན་པར་） གནས་པ་(སོགས་བྱེད་པ་བཅིང་པ་)
ཡི༑ ༑ (སྦྱོར་བ་ལས་བྱུང་བའི་མི་རྟོག་པའི་)སེམས་ལ་སེམས་ (དེ་ཉིད་)ཀྱི་རང་བཞིན་འོད་གསལ་སྟོང་པ་ཉིད་དེས)
འཁྱུད་པ་(སྟེ་མངོན་དུ་གྱུར་པའི་སྟོང་ཉིད་)གང་ཞིག་(སྐད་ཅིག་གིས་)འགྲོ་བ་(བརྟན་གཡོའི་དངོས་པོ་དུ་མའི་གཟུགས་
(བརྙན་ནམ་རྣམ་པ་)ཅན་དེ་ནི་(དོན་དམ་ལྷན་ཅིག་སྐྱེས་པའི་སྐུ་དེ་གཅིག་པུའོ། །ཞེས་གསུངས་སོ། །དཔལ་གསང་བ་
འདུས་པར་ཡང་། བསྐྱེད་པ་ཡི་ནི་རིམ་ཉིད་དང་། །དེ་བཞིན་རྫོགས་པའི་རིམ་པ་སྟེ། །རྫོགས་པའི་
རིམ་པ་ཞེས་བྱ་བ། །ཡང་དག་ཡེ་ཤེས་དེ་ཉིད་དེ། །མ་བཅོས་པ་ཞེས་བྱ་བ་ཉིད། །དེ་ཉིད་ལ་ནི་ཡང་
དག་གནས། །གང་ཞིག་ཐོག་མཐའ་མེད་པའི་དངོས། །རྣམ་དག་ཡིད་ཀྱིས་སྒོམ་བྱེད་པ། །ཞེས་སོ། །
དེའི་ཕྱིར་ཡུལ་ཆོས་ཉིད་དང་ཡུལ་ཅན་རྣལ་འབྱོར་མངོན་སུམ་དུ་རིགས་སོ། །གལ་ཏེ་རྗེ་བཙུན་རྡོ་རྗེ་
སྙིང་པོ་ལ་སོགས་ཀྱིས། དབང་པོའི་མངོན་སུམ། ཡིད་ཀྱི་མངོན་སུམ) རྣལ་འབྱོར་ ་མངོན་སུམ། རང་
རིག་མངོན་སུམ་ཞེས། ཡན་ལག་དྲུག་ལ་སྦྱར་ནས་གསུངས་པ་དང་འགལ་བར་མི་འགྱུར་རམ་སྙམ་ན།
མི་འགལ་ཏེ། འདིར་རིགས་པ་བ་རྣམས་ལ་གྲགས་པའི་མངོན་སུམ་བཞི་དང་མིང་མཐུན་པ་ཙམ་དུ་
ཟད་ཀྱི། དོན་མི་གཅིག་སྟེ། འདིར་གསུངས་པའི་མངོན་སུམ་བཞི་ཀ་ཡང་གཞན་དུ་གྲགས་པའི་རྣལ་
འབྱོར་མངོན་སུམ་ཉིད་ཡིན་ལ། འདིར་དེ་ལྟར་འབྱེད་པའི་རྒྱུ་མཚན་ནི། དང་པོར་མངོན་ཤེས་མེད་
པར་ཤའི་མིག་གིས་སྟོང་གཟུགས་མཐོང་བའི་མིག་དེ་ལ་དབང་པོའི་མངོན་སུམ་ཞེས་བཞག དེ་ན
ས་མངོན་ཤེས་ཐོབ་པའི་ཚེ་ལྷའི་མིག་ལ་ཡིད་ཀྱི་མངོན་སུམ་ཞེས་བཞག་སྟེ། ཡན་ལག་དང་པོ་གཉིས་
གཉིས་སོ། །ཕྱི་མ་ལ་རྡོ་རྗེ་སྙིང་འགྲེལ་དུ་རྣལ་འབྱོར་མངོན་སུམ་སྔོན་ལ་གསུངས་ལ། བླ་མ་གོང་མ་
དག་རང་རིག་མངོན་སུམ་སྔོན་ལ་གསུངས་ཏེ། སྔ་མ་དཔེ་དག་ ན་འདི་ལྟར་དགོངས་པར་གསལ་ཏེ།
མངོན་ཤེས་ཐོབ་(འཛག་བདེའི) ཆགས་པ་(མངོན་གྱུར་)དང་བྲལ་ནས་བྱང་ཆུབ་སེམས་དཔའ་པར་གྱུར་
པས་ཐེག་པ་ཐུན་མོང་པའི་ལུགས་ཀྱིས་ཡང་རྣལ་འབྱོར་མངོན་སུམ་དུས་དེའི་ཚེ་ན་སྐྱེ་བས། དེའི་ཚེ་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
རྣལ་འབྱོར་མངོན་སུམ་ཞེས་བཞག་(སྟེ་མངོན་རྟོགས་རྒྱན་རྩ་འགྲེལ་ལྟར་ན་བྱང་ཆུབ་སེམས་དཔའི་སྦྱོར་ལམ་ནའང་རྣལ་འབྱོར་
མངོན་སུམ་ཁས་བླངས་དགོས་པར་ཡོད་ཅིང་རྔོག་ལོཙཱ་བ་ཆེན་པོ་ཡང་བཞེད་དེ། ངག་ལས་ཤེས་སོ། །)རྗེས་དྲན་ནོ། །བདེ་སྟོང་
གཉིས་མེད་དུ་འཆར་བ་དེ་རང་རྒྱུད་ཀྱི་མྱོང་བའི་སྒོ་ནས་རིག་པས་རང་རིག་མངོན་སུམ་སྟེ་ཏིང་ངེ་
འཛིན་ཏོ། །བླ་མ་གོང་མ་ལྟར་ན། སྲོག་རླུང་འགགས་པས་བྱང་སེམས་བརྟན་ཏེ། ཕབ་ཀྱང་ནོར་བུ་
ལས་ཕྱིར་མི་འཕོ་བར་ཡར་ལྡོག་ཅིང་། བདེ་སྟོང་གི་ཏིང་ངེ་འཛིན་རང་གིས་མྱོང་བས་རང་རིག་མངོན་
སུམ་སྟེ། རྗེས་དྲན་ནོ། །བདེ་སྟོང་གསལ་སྟོང་གཉིས་མེད་དུ་རྟོགས་པའི་ཡེ་ཤེས་བསྒོམས་པའི་
སྟོབས་ཀྱིས་བྱུང་བའི་ཕྱིར་རྣལ་འབྱོར་མངོན་སུམ་དུ་བཞག་སྟེ། ཏིང་ངེ་འཛིན་ཏོ། ། (འགྲོ་བའི་བླ་མ་གོང་མ་
མང་པོས་རིགས་པ་བ་ལ་གྲགས་པ་དང་བསྟུན་ནས་མངོན་སུམ་ཕྱི་མ་གཉིས་པོ་གོ་རིམ་དཀྲུགས་པ་སྟེ་རྡོ་རྗེ་སྙིང་འགྲེལ་གྱི་དགོངས་པ་མ་མཁྱེན་
པར་སྣང་ཞིང༌། དབང་མདོར་བསྟན་དུ། ཏིང་ངེ་འཛིན་གྱི་སྐབས་སུ་རང་རིག་པ་ཞེས་བཤད་དོ། །)དེ་ལྟར་ན་འདིར་བཤད་པའི་
མངོན་སུམ་བཞི་ཀ་སྤྱིར་རྣལ་འབྱོར་མངོན་སུམ་གྱི་བྱེ་བྲག་ཏུ་རིག་པར་བྱའོ། །འོ་ན་དུ་སོགས་དེ་དག་
ལ་རྟགས་ཞེས་པ་མི་འཐད་པར་འགྱུར་ཏེ། ཆོས་ཉིད་ཀྱི་རྣམ་པ་ཉིད་ཡིན་པའི་ཕྱིར་རོ་སྙམ་ན། སྐྱོན་
མེད་དེ། དེ་ཁོ་ན་ཉིད་ཀྱི་འབྲས་བུ་ཆེས་མྱུར་དུ་འཐོབ་པའི་སྔ་ལྟས་ཡིན་པས་སམ། ལམ་མ་ནོར་
པའི་རྟགས་ཡིན་པས་རྟགས་ཞེས་སམ། སྲོག་རླུང་དབུ་མར་ཆུད་པའི་རྟགས་ཡིན་པས་དེ་སྐད་བཤད་
ཀྱི༑ དེ་ཁོ་ན་ཉིད་མ་ཡིན་པར་དེའི་རྟགས་ཞེས་པ་ནི་དགོངས་པ་མ་ཡིན་ཏེ། རྗེ་ནཱ་རོ་པས། དེ་ཁོ་ནའི་
འབྲས་བུའི་སྔ་ལྟས་སུ་གྱུར་པའི་ཕྱིར་མཚན་མའོ། །ཞེས་སོ། །དུས་ཞབས་སྙན་རྒྱུད་ལས། བསྒོམ་པ་
སྟོང་ཉིད་བསྒོམས་པ་ཡིས། །འགག་པ་རླུང་ནི་འགག་པར་བྱེད། །སྐྱེ་བ་ཤུགས་ལ་བདེ་བ་སྐྱེ། །
བྱུང་བ་ལམ་རྟགས་མ་ནོར་འབྱུང་། །ཞེས་སོགས་གསུངས་སོ། །ཡང་ན་དེ་ཁོ་ནའི་འབྲས་བུ་མཐར་
ཐུག་འཐོབ་པའི་རྒྱུ་ཡིན་པས་ན་ཡང་རྟགས་ཞེས་བྱ་སྟེ། རྡོ་རྗེ་གུར་ལས། མཚན་མོའི་རྣལ་འབྱོར་གྱི་
རྟགས་ལྔ་གསུངས་ནས། དེ་ནི་ཐམས་ཅད་མཁྱེན་པའི་རྒྱུ། ། མཆོག་གི་)དངོས་གྲུབ་ཉེ་བར་གྱུར་པ་ཡིན།
ཞེས་སོ། །དེ་བས་ན་རྟགས་ཡང་ཡིན་ལ་དེ་ཁོ་ན་ཉིད་ཡིན་པ་ལ་འགལ་པ་ཅི་ཡང་མེད་དེ། སྒྲིབ་
གཉིས་བག་ཆགས་དང་བཅས་པ་གཏན་ནས་སྤངས་པའི་སྤངས་པ་ཕུན་ཚོགས་དེ། སངས་རྒྱས་པའི་
རྟགས་ཡིན་པ་བཞིན་ནོ། །ཞེས་རྟོགས་པར་བྱའོ། །
༈ ལྔ་པ་རང་ལུགས་བསྟན་པའི་ཕྱིར་དུ་སླར་ཡང་ལུང་འགོད་པ་ནི།) དེའི་ཕྱིར་དུ་སོགས་འདི་དག་ཆོས་དབྱིངས་
)
30



པོད་གསུམ་པ།
ཉ་དབོན་ཀུན་དགའ་དཔལ། །
འོད་གསལ་རྒྱན། །
དེ་བཞིན་ཉིད་ཡིན་པ་ལ་དགོངས་ནས། དཔལ་ལྡན་དུས་ཀྱི་འཁོར་ལོའི་བསྡུས་པའི་རྒྱུད་ཀྱི་རྒྱལ་
པོར་གསུངས་པ། འཇིག་རྟེན་འདས་པའི་ལམ་གྱི་)དབང་གང་ཡིན་པ་ནི་)མཆོག་གི་རྒྱལ་བའི་བདག་པོ
( རྡོ་རྗེ་སེམས་དཔ)འི་ཕྱག་རྒྱ་ཆེན་མོ་) མཆོག་ལ་( རྣལ་འབྱོར་པའི་ཡིད་） རྗེས་སུ་སྦྱོར་ ཞིང་བསྒོམ་)པའོ་འཇིག་རྟེན་འདས་
པའི་ཚིག་གི་དབང་ནི་ཕྱག་རྒྱ་མཆོག་དེ་ལ་དེ་ལྟར་རྗེས་སུ་སྦྱོར་བའི་རྒྱུའི་དབང་ངོ་། །འཇིག་རྟེན་འདས་པའི་འབྲས་བུའི་དབང་ནི་དེ་གཉིས་ཀྱི་
འབྲས་བུའོ། །(སྔར་བཤད་པ་ལྟར་)སེམས་ཀྱི་སྣང་བ་ཙམ་སྟེ་རང་གི་ཡིད་ལས་སྐྱེས་པ་མེ་ལོང་གི་ནི་གཟུགས་
བརྙན་ལྟ་བུ་ཉིད། (ཕྱག་རྒྱ་ཆེན་མོ།)གང་ཞིག་མཐའ་དག་རྒྱལ་བའི་སྲས་དང་སངས་རྒྱས་རྣམས་ཀྱིས་
བསྟེན་པ་སྟེ་བསྒོམ་པ་དེ་ནི་སོར་སྡུད་སོགས་ཀྱི་རྣལ་འབྱོར་དབང་པོས་བསྟེན་(པ་སྟེ་བསྒོམ་)བྱ་སྟེ།( སྒོམ་བྱུང་གི་མི་རྟོག་)
ཡེ་ཤེས་མེ་ལྕེ་དེ་ནི་གོང་ནས་གོང་དུ་རབ་ཏུ་རྒྱས་པས་བདུད་ཚོགས་(མངོན་པར་ཞེན་ནས་གཟུང་བའི་)ཡུལ་དང་
བཅས་པའི་བུད་ཤིང་)མཐའ་དག་རབ་ཏུ་སྲེག་(པར་)བྱེད་ཅིང་། །ལུས་ལ་ (འཛག་བདེའི་)ཆགས་པ་ལ་སོགས་
ཀྱང་(བསྲེགས་པ་)སྟེ་རྣལ་འབྱོར་(པ་བཟང་པོ་རྗེས་དྲན་ཐོབ་པ་རྣམས་ལ་ལོ་(གསུམ་ཕྱོགས་གསུམ་དུ་བསྒོམ་པ་)
ཡི་སྦྱོར་བས་བདེ་ཉམས་ (མཆོག་གི་དངོས་གྲུབ་)སྟེར་བར་བྱེད། ། (བསྟེན་བྱ་)ཤེས་རབ་( ཕྱག་རྒྱ་མ་དང་སྟེན་བྱེད་སྒོམ་
པ་པོ་རྣལ་འབྱོར་པའི་སྒོམ་བྱུང་གི་ཡེ་ཤེས་ (ལས་ཕྱི་མ་)དག་ནི་(སྒོམ་བྱུང་གི་)སེམས་(སྔ་མ་ནི་སེམས་)དང་དེ་ཡི་སྣང་བ་
དག་(དུ་སོགས་)ཀྱང་རྣམ་པ་བཅུ་པོ་ཉིད་དུ་འགྱུར། །ཞེས་པ་དང༌། ཡང་རྟགས་བཅུ་རེ་ཁཱ་ (ནག་པོ་དྲི་མེད་
འོད་ཟེར་འཕྲོ་བ་)དུས་ཀྱི་རྩ་ལ་མཐོང་བར་གྱུར་གྱི་བར་དུ་གསུངས་པའི་རྗེས་ཐོག་ཉིད་དུ། དེ་ལ་ཀུན་
མཁྱེན་གཟུགས་(དེ་རྣམ་པ་ཐམས་ཅད་པའི་སྟོང་གཟུགས་ནི་ཆུ་ལ་ཉི་མའི་གཟུགས་བརྙན་ཤར་བ་ལྟ་བུ་ངོ་བོ་ལ་དྲི་མས་)གོས་
པ་མེད་པའི་ཁ་དོག་སྣ་ཚོགས་གསལ་བར་འཆར་)ཏེ། རྣམ་པ་ཀུན་ལྡན་གྱི་སྟོང་ཉིད་དེ་རྣལ་འབྱོར་པ་རང་གི་སྒོམ་བྱུང་གི་)
རང་སེམས་ ཕྱིའི་གཟུང་བའི་ཡུལ་དུ་ཞེན་པའི་རྣམ་རྟོག་)དང་ རྣམ་པར་བྲལ་བ(ས་མཐོང་བ)དག་གོ་ (མཐོང་བྱེད་དེ་
སྐྱེས་བུ་)གཞན་གྱི་འདུས་བྱས་ཀྱི་)སེམས་ནི་མུན་པ་ཉིད (དེ་ལས་དང་པོ་པའི་རྣལ་འབྱོར་པ་དེ་ལ་གཞན་སེམས་ཤེས་པའི་མངོན་
ཤེས་མེད་པའི་ཕྱིར་རོ། །ཞེས་འགྲེལ་ཆེན་དུའོ)། །ཅེས་དང་། (སྟོང་གཟུགས་ཀྱི་)ས་ཡི་རྣམ་པ་དེ་ལས་གཟུགས་ཀྱི་ས་འདི་མིན་ཏེ།)
སྲ་ཞིང་འཐས་པ་)བ་མིན་ཅིང་(པའི་ཕྱིར།)ཞུ་བ་ (སྟོང་གཟུགས་ཀྱི་ཆུའི་རྣམ་པ་དེ་ཆུ་ལུས་ཁུ་བའི་དངོས་པོ་ནི་)མིན་ཏེ།
(རླན་ཅིང་)གཤེར་བའི་དངོས་པོ་འདི་)ཉིད་མིན་(པའི་)ཕྱིར(དེས་འོག་མ་དག་ལ་འགྲེས་སོ)། མེ་ཡི་རྣམ་པ་མེ་མིན་
གཡོ་བ་རླུང་གི་ལུས་ནི་གང་ཞིག་གཡོ་བ་མིན་པས་རླུང་མ་ཡིན། །སྟོང་པའི་རྣམ་པ་ཡིན་ཡང་ཆད་སྟོང་
མིན་གྱི་རྣལ་འབྱོར་པའི་མངོན་སུམ་གྱིས་) མཐོང་(བ)སྟེ་དཀར་དང་ལྗང་དང་ཁ་དོག་སྣ་ཚོགས་ཆེན་པོའི་སྟོང་གཟུགས་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
འདི་ཁ་དོག་གི་དངོས་པོ་འདི་)མིན། །རྣམ་པ་ཀུན་ལྡན་ཡིན་ཡང་(སྒོམ་པ་མེད་པའི་སྐྱེ་བོ་དག་གིས་མངོན་སུམ་དུ་མཐོང་
བ་མིན་ཏེ་རང་སྙིང་སྟེ་སེམས་དྲི་མ་ཉོན་མོངས་རླུང་གཡོན་རླུང་དང་)བདུད་ཀྱི་གཡས་རླུང་རང་དགར་རྒྱུ་ཞིང་སྒོམ་པའི་
སྟོབས་ཀྱིས་ཡེ་ཤེས་ཀྱི་རླུང་དུ་ཅུང་ཟད་ཀྱང་མ་གྱུར་པའི་མཐུ་ལས་སོ། །ཞེས་དང་། སྣ་ཚོགས་གཟུགས་ལ་སོགས་པ་
འདི་རྣམས་རྒྱལ་བ་མཆོག་གི་ཡུམ་རྡོ་རྗེ་སེམས་དཔའ་སྟེ་རྣམ་ཀུན་མཆོག་ལྡན་གྱི་སྟོང་ཉིད་ཀྱི་)ཡུལ་རྣམས་རྣམ་པ་དྲུག་
སྟེ་ཀུན་ནས་ནི། །དྲི་མས་མ་གོས་པས། དྭངས་ཤིང་མ་སྐྱེས་མ་འགག་མཆོག་གི་བདེ་བྱེད་གོས་པ་མེད་ཅིང་
ཡེ་ཤེས་ཀྱིས་ནི་རྟོགས་བྱ་སྟེ། །ཁམས་གསུམ་དག་ཏུ་(སྤྱན་ལྔ་ལས་)གཞན་གྱི་གཟུང་བྱ་མིན་པ་)དང་ནི་
མཐའ་དག་འགྲོ་བ (སྟེ་སྒོམ་མེད་པའི་སྐྱེས་བུ་ཐམས་ཅད་པ)འི་དབང་པོའི་སྒོ་ཡི (གཟུང་འཛིན་གྱི་འགྲེལ་བའི་སྒོ་ནས་
རྣམ་ཤེས་ཀྱིས་རྟོགས་བྱ་མིན། །ཞེས་དང་། (དོན་དམ་གྱི། །རྒྱལ་བའི་སྐུ་ཡི་རྡོ་རྗེ་(སྟེ་བཟུང་བའི་
)ཡུལ་དང་(དེ་
འཛིན་པའི་)ཡུལ་ཅན་(ཏེ་གཟུང་འཛིན་རྣམ་རྟོག་རྣམས་ཀྱི་བགྲོད་བྱ་མིན་པ་(སྟེ་མངོན་སུམ་དུ་མི་མཐོང་བའི་)རྣམ་པ་
ཐམས་ཅད་པའི་སྟོང་པ་ཉིད་དོ། །ཞེས་དང་། སྒྲུབ་ལེར། སོ་སོར་སྡུད་པའི་རྣལ་འབྱོར་པ་ནི་(མཉམ་
བཞག་ཏུ་གཟུང་པའི་)ཡུལ་དུ་ཞེན་པ་)དང་རྣམ་པ་བྲལ་བ་ཡིན་ཞིང་སྔགས་རྣམས་ཀུན་གྱིས་བྱིན་གྱིས་བརློབ་པ་
སྟེ་གདོན་ཞི་བར་གྱུར་ཅིག་ཅེས་སོགས་ཚིག་གིས་མཆོག་སྟེར་ནུས་པའོ། ། ཞེས་སོགས་དང་། སོ་སོར་སྡུད་པའི་རྣལ་འབྱོར་ནི་་
རྣལ་འབྱོར་པའི་)ལུས་(ཏེ་རྒྱུད་)ལ་(གཟུགས་སོགས་)ཡུལ་(ལྔ་)དང་(དེ་འཛིན་པའི་)ཡུལ་ཅན་(དབང་པོའམ་དབང་ཤེས་ལྔ་
སྟེ་)བཅུ་པོ་རྣམས་ནི་(གཟུང་འཛིན་གྱི་འབྲེལ་བའི་སྒོ་ནས་)རབ་ཏུ་འཇུག་པ་མེད་པའོ། །ཞེས་སོགས་དང་།
ཕྱག་རྒྱ་སྒྱུ་མའི་རྗེས་སུ་མཐུན་པ་ཡིད་དང་ནམ་མཁའ་ལ་ནི་མེ་ལོང་དག་ལ་གཟུགས་བཞིན་ཏེ། །
འཇིག་རྟེན་གསུམ་པོ་སྣང་བར་བྱེད་ཅིང་དྲི་མེད་གློག་དང་མཚུངས་པའི་འོད་ཟེར་དུ་མ་འཕྲོ་བར་
བྱེད༑ ༑ཕྱི་དང་ལུས་ལ་དབྱེར་མེད་ཡུལ་དང་རྣམ་པར་བྲལ་བ་སྣང་བ་ཙམ་ནི་མཁའ་ལ་གནས་པ་ཡི། །
སེམས་ལ་སེམས་ཀྱི་རང་བཞིན་འཁྱུད་པ་གང་ཞིག་འགྲོ་བ་དུ་མའི་གཟུགས་ཅན་དེ་ནི་གཅིག་པུའོ། །
སེམས་ནི་འཛག་བདེ་སོགས་ལ་ཞེན་པའི་རྟོག་པའི་དྲི་མ་)དང་བཅས་ལས་ཀྱི་ཕྱག་རྒྱ་འདི་དང་། རྟོག་པས་)
བརྟགས་པའི་ཡེ་ཤེས་ཕྱག་རྒྱ་སྤང་བྱ་སྟེ། །ཡང་དག་རྫོགས་པའི་བྱང་ཆུབ་ཆེད་དུ་རྒྱལ་བ་མཆོག་གི་
རྡོ་རྗེ་སེམས་དཔའ་)བསྐྱེད་མ་སྟེ་ཡུམ་མཆོག་གི་རྡོ་རྗེ་སེམས་དཔའི་)ཕྱག་རྒྱ་ཆེན་མོ་དྲི་མས་གོས་པ་མེད། །རྣམ་པར་
འགྱུར་བ་(སྐྱེ་འཇིག་མེད་ཅིང་འདི་ཙམ་ཞེས་པའི་མཐའ་མེད་པའི་ནམ་)མཁའ་(དང་)མཉམ་པའམ་མཚུངས་པའི་གདོད་ནས་)
མུན་པའམ་སྒྲིབ་པ་)བཅོམ་པ་བརྟན་གཡོ་ཀུན་ལ་)ཁྱབ་བྱེད་རྣལ་འབྱོར
ད་ (པ་སྟེ་ཐོབ་)
32



ཉ་དབོན་ཀུན་དགའ་དཔལ།
འོད་གསལ་རྒྱན།
པོད་གསུམ་པ།
བྱ་ཐེར་ཟུག་སྟེ་མི་འགྱུར་བར་)གནས། ། ཆོས་ཀྱི་དབྱིངས་ཀྱི་ཡེ་ཤེས་རང་བཞིན་གྱིས་འོད་གསལ་བའི་)གཟི་བརྗིད་
ཅན་དང་འདི་བསྒོམས་པས་)སྲིད་པའི་དྲི་མ་འཕྲོག་ཅིང་དུས་ཀྱི་འཁོར་ལོ་སོ་སོར་རང་རིག་པའི་ཚུལ་གྱིས་རྗེས་སུ་
རིག་པ་(དེ་བསྒོམ་དུ་མེད་པའི་ཚུལ་གྱིས་)བསྒོམ་པར་བྱ། །ཞེས་དང་། ལྷ་ཡི་དམིགས་པ་གང་ཡིན་མངོན་
སུམ་དང་ནི་རྗེས་སུ་དཔག་པ་རྣམ་པ་གཉིས་སུ་འགྱུར་བ་སྟེ། །མངོན་སུམ་དག་ནི་དེ་ཉིད་སྦྱོར་བས་
མཁའ་ལ་སྐར་མ་བཞིན་དུ་དུ་མ་ལོངས་སྤྱོད་རྫོགས་པའི་སྐུ། །མངོན་སུམ་མིན་ན་རྗེས་སུ་དཔག་པ་
ཤི་བའི་ལུས་བཞིན་དེ་ཉིད་མིན་པ་ཡིས་ནི་བརྟགས་པ་གང་། །ཞེས་པ་ལ་སོགས་པ་དང་། སྔར་
དྲངས་ཤིང་བཤད་པའི་ལུང་རྣམ་དག་དེ་རྣམས་དང་། གཞན་ཡང་མདོ་རྒྱུད་ཀྱི་དགོངས་པ་ཟབ་མོ་
འགྲེལ་བའི་སེམས་འགྲེལ་རྣམས་ལས་གསུངས་ཤིང་། རྗེ་ནཱ་རོ་པ་ཆེན་པོ་ལ་སོགས་པ་མཁས་གྲུབ་
རྣམས་ཀྱིས་ཀྱང་གསུངས་ལ། རྗེ་གྲུབ་ཆེན་ཡུ་མོ་ལ་སོགས་པ་དང་། ཆོས་རྗེ་ཀུན་སྤངས་ཞང་ཡབ་
སྲས་རྣམས་ཀྱིས་ཀྱང་དེ་ལྟར་བཞེད་པས། ཚུལ་དེ་ལྟར་མཁས་པ་རྣམས་ཀྱིས་ཀྱང་རྟོགས་པར་བྱའོ། །
གཞན་ཡང་འདིའི་ལུང་སྦྱོར་གྲུབ་(ཨིནྡྲ་བྷུ་ཏིས་མཛད་པའི་ལྷན་ཅིག་སྐྱེས་གྲུབ་ལ་སོགས་པ་སྡེ་བརྒྱད་དུ་གྲགས་པ་རྣམས་དང་།
བྲམ་ཟེ་ཆེན་པོ་དཔལ་ས་ར་ཧས་དོ་ཧ་མཛོད་ཅེས་པ་ལྷུག་པའམ་མ་བཅོས་པ་ལ་འཇུག་ཅེས་ཆོས་རྗེ་ས་པཎ་གསུངས། མེ་དྲི་པའི་ཡིད་ལ་མི་
བྱེད་པ་སྟོན་པ་ལ་སོགས་པ་ཨ་མ་ན་སེའི་སྐོར་དུ་གྲགས་པ)སྙིང་གི་སོ་སོའི་》སྐོར་ (དུ་གྲགས་པ་རྒྱུད་རྡོ་རྗེ་རྩེ་མོ་)ལ་སོགས་པ་
རྣམས་ལས་ཀྱང་གསུངས་པས། དེ་དག་ལས་གཟུ་བོའི་བློ་ཡིས་དཔྱད་ནས་ཤེས་པར་བྱ་སྟེ། ཕྱོགས་
སུ་ལྷུང་བས་སེམས་གདུངས་པས། །ཞི་བ་ནམ་ཡང་རྟོགས་མི་འགྱུར། །ཞེས་གསུངས་པའི་ཕྱིར།
ཕྲ་མ་སྔ་བཙན་ལ་སོགས་ཀྱིས་གཞུང་ལུགས་ཆེན་པོའི་ངེས་དོན་རྟོགས་པ་ལ་སྒྲིབ་པར་མ་གྱུར་པར་
བྱའོ། །ལུང་སྦྱོར་རྒྱས་པར་ལོགས་སུ་ཡང་རྟོགས་བསྟན་པར་བྱའོ།། ། །
༈ (སྔར་བཤད་པའི་ཚུལ་)དེ་ལྟར་རྡོ་རྗེ་ཐེག་པའི་ཟབ་དོན་མཆོག །(དུས་འཁོར་སོགས་)མཆོག་གི་རྒྱུད་
འགྲེལ་ཆེ་ལས་གསུངས་པའི་དོན། །དོན་བཞིན་བཤད་པ་འདི་ནི་མཁས་པའི་ཚོགས། །ཚོགས་པའི་
ནང་དུ་ཡུན་རིང་གནས་གྱུར་ཅིག །ཁོ་བོས་ ཆོས་རྗེ་བུ་དོལ་རྣམ་གཉིས་སོགས་)མཁས་པའི་ཞལ་སྔར་ཚུལ་
བཞིན་(མཁས་པར་)སྦྱངས། །གསུང་རབ་ཟབ་མོའི་དོན་ལ་གཟི་བོས་དཔྱད། །མདོ་རྒྱུད་ངེས་དོན་བློ་
གྲོས་ཀྱིས་ངེས་ནས། །ཡིད་ཀྱི་མུན་སེལ་འོད་གསལ་རྒྱན་འདི་བྱས། །སྲས་བཅས་རྒྱལ་བས་ཇི་ལྟར་
གསུངས་པ་བཞིན། །སྒྲོ་སྐུར་སྤངས་ཏེ་བྲིས་པས་ཉེས་པའི་ཚོགས། །ཅུང་ཟད་མེད་པར་ཡིད་ཀྱིས་
H



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
རབ་བསམ་མོ། ། (བརྒྱ་ལམ་ན་གལ་ཏེ་)འགའ་ཞིག་མཆིས་ སྲིད་)ན་མཁས་རྣམས་བཟོད་པར་དགོངས། །
དེང་སང་གངས་རིའི་ཁྲོད་འདི་ན། །རང་བཞིན་འོད་གསལ་ཟབ་མོ་ཞེས། །སྒྲ་ཙམ་གྲགས་ཀྱང་ཇི་
བཞིན་དུ། །དེ་དོན་ཤེས་པའི་སྐྱེ་བོ་དཀོན། ། (སྔར་བཤད་པ་ལྟར་གྱི་)ཕུང་སོགས་རྣམ་དཔྱད་སྟོང་ཉིད་ཙམ། །
རང་བཞིན་འོད་གསལ་ཡིན་པར་གསང་འདུས་པ་སོགས་གསང་སྔགས་པ་མང་པོ་)འདོད། །སྙིང་པོ་མེད་ཕྱིར་ཆུ་
ཤིང་བཞིན། །རང་བཞིན་འོད་གསལ་མིན་པར་བཤད། ། ཕྱག་རྫོགས་པ་སོགས་འགའ་ཞིག་)ཚོགས་དྲུག་སྣང་
བ་སྣ་ཚོགས་འདི། །རང་བཞིན་འོད་གསལ་ཡིན་ནོ་ལོ། །ཁྲུལ་སྣང་ཡིན་པས་རྣམ་པར་མི་རྟོག་པའི་འོད་)མི་
གསལ་ཉིད་ཡིན་པའི་ཕྱིར། །རང་བཞིན་འོད་གསལ་མིན་པར་བཤད། ། (གསང་སྔགས་པ་འགའ་ཞིག་རྟོག་
པ་བརྟན་པའི་བསྐྱེད་རིམ་གྱི། །སྣང་བ་རང་བཞིན་འོད་གསལ་ལོ། །རང་བཞིན་འོད་གསལ་)དེ་ནི་རྣམ་པར་)
མི་རྟོག་(པའི་)ཡེ་ཤེས་ (ཁོ་ནའི་དངོས་)ཀྱི། །ཡུལ་ཉིད་མིན་པའི་)ཕྱིར་( ཕྱོགས་སྔ་)དེ་མི་རིགས(སོ)། ། ཕྱག་
ཆེན་པ་)ཁ་ཅིག་རྣམ་རྟོག་སྣ་ཚོགས་འདི། །བཀག་ན་ལྷག་མཐོང་གཏན་མེད་འགྱུར། །དེ་ཕྱིར་རྣམ་རྟོག་
ཆེས་མང་པར། །སྤྲོས་བཅས་རྒྱ་ཆེར་བཀོད་པའི་བླུན་པོསརྣམ་ ཐར་)མཐོང་། །རིགས་གསུམ་མགོན་
བཅས་རྒྱལ་བ་ཡིས། ། (མཉམ་བཞག་ཟབ་མོའི་སྐབས་སུ་རྣམ་རྟོག་)དེ་མ་བཀག་ན་ཞི་གནས་མེད། །དེ་ཕྱིར་
ལྷག་མཐོང་མེད་དོ་ཞེས། །དཔལ་གྱི་མགུར་ནས་གསལ་བར་གསུངས། ། (ཕྱག་ཆེན་པ་)ཁ་ཅིག་རྣམ་རྟོག་
རང་ཉིད་ཀྱིས། །རང་ཉིད་རང་བཞིན་མེད་པར་ནི། ། (རྣམ་རྟོག་འགྱུས་པ་དེའི་རྗེས་སུ་ (བལྟས་པས་རང་
བཞིན་མེད་པར་ཤེས་བཞིན་དྲན་པ་ཙམ། །ཆོས་ཉིད་ལྷག་གིས་མཐོང་པ་ལོ (ནི་མ་རངས་པའི་ཚིག་གོ། ། རྣམ་
རྟོག་ཡིན་ཕྱིར་ཆོས་ཉིད་ནི། །ལྟ་བའི་ཚེ་ན་དམུས་ལོང་ཉིད། །ཅེས་པ་རྒྱལ་དང་རིགས་གསུམ་
མགོན། །མཁས་གྲུབ་རྣམས་ཀྱིས་གསལ་བར་གསུངས། །རྟོག་པས་རང་བཞིན་མེད་པར་ནི། །དྲན་
པ་ཙམ་གྱིས་གྲོལ་འགྱུར་ན། །རྒྱང་འཕེན་ཐམས་ཅད་གྲོལ་འགྱུར་ཏེ། །དེ་ཡིས་དེ་ལྟར་དྲན་ཕྱིར་རོ། །
མཚམས་མེད་ཉེ་བའི་མཚམས་མེད་སོགས། །མི་བཟད་ལས་ངན་སྤྱད་ནས་སླར། །རང་བཞིན་མེད་
པར་དྲན་པ་ཙམ་）བྱས་པས། །སྡིག་ཆེན་རྩད་ནས་འབྱིན་ནམ་ཅི སྟེ་མི་འབྱིན་པ་བཞི་ནོ། །དེ་ལྟའི་བསམ་
གཏན་པ་དེས་ནི། །ཆད་སྟོང་སྟོང་ཉིད་མཆོག་ཡིན་པར། །རང་གི་རྟོགས་ནས་རྗེས་འཇུག་རྣམས། །
ཆད་ལྟའི་གཡང་ལ་མ་བཏང་ངམ། ། ཕྱག་རྫོགས་པ་)ཁ་ཅིག་རི་ཁང་ཁྱིམ་སོགས་ཐོག་མ་མེད་པ་ནས་མ་རིག་པས་བསླད་
པའི་འཁྲུལ་སྣང་སྣ་ཚོགས་འདི། །ཆོས་ཉིད་ཀྱི་)ཡོ་ལང་ཡིན་པའི་ཕྱིར། ། (འདི་རྟོགས་ན་སངས་རྒྱས་



པོད་གསུམ་པ།
ཉ་དབོན་ཀུན་དགའ་དཔལ།
འོད་གསལ་རྒྱན།
ཆོས་ཀྱི་སྐུ་ཡིན་མ་རྟོགས་ན། །ཁོར་བ་ཡིན་ཞེས་འདོམས་པ་མཐོང་། ། (དེ་འདྲའི་)འཁྲུལ་སྣང་དེ་འགྱུར་ཞིང་མི་
རྟག་ཆོས་ཉིད་དེ་”རྟག་ཏུ་མི་འགྱུར་བར་གནས་པའི་ཕྱིར) །མི་རྟག་པ་དེ་རྟག་པར་ནི། །བློ་ལྡན་སུ་ཞིག་ཁས་ལེན་
བྱེད། །སེམས་ལྡན་སུ་ཞིག་འདི་རྗེས་འབྲང༌། །དེ་ལྟའི་བསམ་གཏན་པ་དེས་ནི། ། (སངས་རྒྱས་ཀྱི་
ཡང་དག་པའི་)ལམ་མིན་པ་ལ་ཡང་དག་པའི་སངས་རྒྱས་ཀྱི་ལམ་ཡིན་སྙམ་དུ་ངེས་ (པ་སྟེ་གཏིང་ཚུགས་པར་)བཟུང་ནས། །
(སངས་རྒྱས་དོན་གཉེར་གྱི་)དད་ལྡན་ལོག་ལམ་གཅོང་རོང་དུ། །ནན་གྱིས་ལྷུང་བར་མ་བྱས་སམ། ། (འདིའི་
དགག་སྒྲུབ་གཞི་ལམ་འབྲས་གསུམ་སོགས་སྟོན་པའི་བསྟན་བཅོས་སུ་གསལ་བར་བཀོད་ཡོད་པས་དེར་བལྟ་བར་བྱའོ། །རྫོགས་ཆེན་པ་འགའ་
ཞིག་)སེམས་ཅན་མ་འཁྲུལ་སངས་རྒྱས་འཁྲུལ་ལོ་ཆོས་ཅན་མ་འཁྲུལ་ཆོས་ཉིད་འཁྲུལ》ཞེས། ། (སོགས་)འཁོར་
མང་ནང་དུ་རྒྱ་ཆེར་སྒྲོག་བྱེད་ཅིང་། ། (བླ་མ་)དེ་ཡིས་ཟབ་ཆོས་ཕུལ་བྱུང་(བདག་ཅག་ལ་)འདོམས་ (སམ་
གསུངས)སོ་ཞེས། ། (སློབ་མ་བླུན་པོ་མང་པོ་དགའ་མགུའི་སེམས་ཀྱིས་ཚིམ་པར་གྱུར་པ་མཐོང་། །ཇི་ལྟར་
(ཏེ་དཔེར་ན་བུད་མེད་)གཡེམ་མ་སྟེ་འཕྱོན་མ)ས་སྐྱེས་པ་གཞན་བསྟེན་པ། །བདག་པོའི་མིག་གིས་མཐོང་ནས་
ཁྱེད་ཀྱིས་སྐྱེས་པ་གཞན་བསྟེན་ནོ་ཞེས་རྩོད་པའི་ཚེ་ན་བདག་པོས་མངོན་སུམ་དུ་མཐོང་བཞིན་དུ་)ཡང་ཁྱོད་ (མིག་)འཁྲུལ་ཞེས། །
(སོགས་འཕྱོན་མས་བསྙོན་(པ)ལས་ (བདག་པོས་དེ་བདེན་པར་བཟུང་པས་བདག་པོ་)དེ་ལས་འཕྱོན་མ་)རྒྱལ་བར་གྲགས་
པ་)བཞིན། ། (བླ་མ་》བླུན་པོས་ (སློབ་མ་)བླུན་པོ་འདྲིད་(པ)འདི་ཨེ་མ་མཚར། །འགྲོ་བའི་གཉེན་གཅིག་བདེ་
གཤེགས་བཅོམ་ལྡན་གྱིས། ། (མདོ་དགོངས་འགྲེལ་སོགས་ལས་)འདི་དང་འདི་ནི་ངེས་དོན་དྲང་དོན་ཞེས། །
ཞལ་ནས་ལྷངས་ཀྱིས་གསུངས་པ་རབ་དོར་ནས། ། (པཎ་ཊི་ཏ་)ཕལ་བས་དེ་ལས་བཟློག་པར་བསྟན་
(པ་)ལ་དད། །འདི་ཡིས་བདེ་གཤེགས་ཁྱད་དུ་མ་བསད་དམ། །སངས་རྒྱས་བསྟན་པ་དཀྲུགས་པར་
མ་བྱས་སམ། །རྗེས་འཇུག་ལེགས་འདོད་བསླུས་པར་མ་བྱས་སམ། །འདི་ལ་རྣམ་སྨིན་མི་བཟད་
མེད་འགྱུར་ཏམ། །རྒྱུད་སྡེ་ཟབ་མོ་འབྱེད་ཚེ་རིགས་གསུམ་མགོན། །དཔལ་ལྡན་རྡོ་རྗེ་སྙིང་པོ་ས་ར་
ཧ༑ ༑ཨིན་དྲ་བྷུ་ཏི་ནཱ་རོ་དུས་ཞབས་སོགས། །མཁས་གྲུབ་རྣམས་ཀྱི་གསུངས་ལ་མི་བསྟེན་པར། །
སྙན་ནས་སྙན་དུ་རྒྱུད་པ་ཡིན་ནོ་ཞེས། །སེམས་དཔའི་འགྲེལ་དང་འགལ་ཡང་(ལམ་)ཟབ་མོ
(མཐར་ཐུག་པ)ར་གླེང་། །སེམས་དཔའི་འགྲེལ་བ་སྐོར་གསུམ་སོགས་ཀྱི་ལུགས་དེའང་འཆད་ལུགས་གཅིག་ཡིན་
ལ༑ ༑ངེད་ཀྱི་འདི་ཡང་འཆད་སྲོལ་གཅིག་ཡིན་ལོ། །འཆད་སྲོལ་སོ་སོར་སོང་བ་བདེན་ལགས་མོད། །
རིགས་གསུམ་མགོན་སོགས་ཀྱིས་གསུངས་དྲང་ངེས་དོན། །དེ་དེ་བཞིན་དུ་མིན་ན་འཇིག་རྟེན་
35



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
འདིར། །ཇི་བཞིན་བདེན་པར་གསུངས་པ་སུ་ཞིག་ཡོད། །མདོ་སྡེ་ཟབ་མོ་གཏན་ལ་འབེབས་པའི་ཚེ། །
ས་བཅུའི་དབང་ཕྱུག་རྒྱལ་བ་བྱམས་པ་)དང་ས་གསུམ་དབང་པོ་འཕགས་པ་ཐོགས་མེད་)སོགས། །འཕགས་ཆེན་
རྣམས་དང་སངས་རྒྱས་གཉིས་པ་ཞེས། །གྲགས་པ་(དབྱིག་གཉེན་དང་རྒྱལ་བས་ལུང་བསྟན་པའི་ཕྱོགས་གླང་ཆོས་གྲགས་)
སོགས་ཀྱི་གསུངས་ལ་མི་བསྟེན་པར། །སློབ་དཔོན་སེང་བཟང་སོགས་)མཁས་པར་གྲགས་པ་ཕལ་པའི་
གསུང་རབ་ལས། །ཇི་ལྟར་བཤད་བཞིན་ངེས་དོན་ཟབ་མོར་གླེང་། །(ཕར་ཕྱིན་པ་མང་པོ་སློབ་དཔོན་སེང་བཟང་
གི་མངོན་རྟོགས་རྒྱན་གྱི་ འགྲེལ་བ་ལ་འཁྲུལ་ཆེན་བཞི་འཁྲུལ་ཆུང་རྟ་ཆད་ཀྱི་བང་ཙམ་ཡོད་ཅེས་ནོར་བ་མཐོང་བཞིན་( སློབ་དཔོན་
སེང་བཟང་)དེ་ལ་དད་པ་ཡིས། །འདི་ཉིད་བདེན་ཞེས་ནན་གྱིས་འཇུག་པ་མཐོང་། །དྲང་དོན་ངེས་དོན་
ཇི་ལྟར་ཡིན་པ་བཞིན། །ཕྱེ་ནས་དགོངས་འགྲེལ་བྱེད་པར་ལུང་བསྟན་པས། །དྲང་ངེས་ཇི་ལྟར་ཕྱེ་
བཞིན་མ་ཡིན་ན། །དྲང་ངེས་མ་ནོར་འབྱེད་པ་སུ་ཞིག་ཡོད། །དགོངས་འགྲེལ་སོགས་ཀྱི་མདོ་དེར་འདི་དང་
འདི་སྐད་གསུངས་པའི་དོན། །འདི་ཞེས་རྒྱལ་བ་སྲས་བཅས་རང་ཉིད་ཀྱིས། །རང་གི་དགོངས་པ་
བླངས་པ་མི་བདེན་ན། །རྒྱལ་བའི་དགོངས་པ་ཇི་བཞིན་ཤེས་པ་སུ། །ཕྱག་ཆེན་པ་སོགས་སྒོམ་ཆེན་པ་མང་པོ་
དང་གསང་སྔགས་པ་)ཁ་ཅིག་(སེམས་འགྲེལ་སྐོར་གསུམ་དང་བྱམས་ཆོས་སོགས་)གཞུང་ལུགས་ཆེ་དང་མི་མཐུན་ཡང་། །
མི་མཐུན་པར་ཟད་གྲུབ་ཐོབ་འདི་དང་འདི། །ཆོས་དེ་ཉམས་སུ་བླངས་པས་གྲོལ་ཡིན་པས། །ཁོ་བོའི་
ཆོས་ལ་འདི་ཡིས་ཆོག་ཅེས་ཟེར། །གྲུབ་ཐོབ་འདི་དང་འདི་ཞེས་ཁྱེད་ཟེར་བའི་སྐྱེས་བུ་)དེ་ནི་གྲུབ་ཐོབ་ཡིན་པའི་
སྒྲུབ་བྱེད་གང་ཡིན་སྨྲོས་ཤིག་ཕལ་ཆེར་ལྟར་སྣང་ལས་མི་འདའ་འོ། །གྲུབ་ཐོབ་ཡིན་དུ་ཆུག་ནའང་ཁྱེད་ཀྱི་)། །ཉམས་ལེན་འདི་
ཡིས་ (ཁོང་)གྲོལ་བའི་རྒྱུ་མཚན་ཅི་ཡོད་སྨྲོས་ཤིག་ཕལ་ཆེར་ལྟར་སྣང་ལས་མི་འདའོ)། །ཁྱེད་ལ་དེ་ཡིས་ཆོག་པ་
བདེན་དུ་ཆུག་)ལགས་མོད། །སངས་རྒྱས་ཐོབ་ལ་དེ་ཡིས་མི་ཆོག་གོ། །མདོ་རྒྱུད་དགོངས་པ་ཇི་བཞིན་
བཤད་ན་ཡང་། ། (གཞན་གྱི་)ཕྱོགས་སུ་བཟུང་ནས་དེ་ལ་འཇུག་མི་བྱེད། །ཤིང་ངན་པ་)ཚེར་མའི་ཤིང་ལས་
(ཀྱང་རོ་ནུས་པ་ཕུན་སུམ་ཚོགས་པ་)སྦྲང་རྩི་འབྱུང་པ་དེ་བླང་བྱ་ཡིན་པ་)ཇི་བཞིན་དུ། །དགྲ་ལས་ཀྱང་ལེགས་བཤད་བླང་ངོ་)
ཞེས་ (ཤིང་རྟ་ཆེན་པོ་མ་ཁོལ་གྱིས་གསུངས་པ་)དང་མི་འགལ་ལམ། ། (རང་བཞིན་)འགྱུར་མེད་དུ་གནས་པ་དོན་དམ་
ཆོས་སྐུ་ལ་སོགས་པའི་) ཆོས་གང་རྟག་ཏུ་གནས་སོ་ཞེས། །ཁས་ལེན་པ་དེ་རྟག་པའི་མཐར་ལྷུང་ལ། །
(ཉོན་མོངས་ལྔ་པོ་ཉིད་ཡེ་ཤེས་ལྔ་ཡིན་པས་
)གློ་བུར་དྲི་མ་གཏན་ནས་མེད་གྱུར་ན། །ཆད་པའི་མཐར་ནི་ལྷུང་བ་
ཡིན་ནོ་ལོ། །གང་གི་རང་བཞིན་འཇིག་པ་མེད་པ་ལ། །རྟག་གོ་ཞེས་ནི་རྒྱན་དྲུག་ལ་སོགས་པའི་） མཁས་



ཉ་དབོན་ཀུན་དགའ་དཔལ། །
འོད་གསལ་རྒྱན།
པོད་གསུམ་པ།
མཆོག་རྣམས་ཀྱིས་གསུངས། །དེ་ཕྱིར་རྟགས་ལ་རྟག་པར་སྨྲས་པ་ལ། །ཉེས་པ་ཅུང་ཟད་ཡོད་པར་
མ་མཐོང་ངོ༌། །མཁའ་ལ་སྤྲིན་སངས་བཞིན་དུ་(སངས་རྒྱས་ཐོབ་པའི་ཚེ་ན་དྲི་མ་རྣམས། །མེད་པར་འགྱུར་
ཞེས་གསུངས་ཕྱིར་མེད་པ་རྣམས། །མེད་པར་བཤད་ལ་ཉེས་པ་ཅུང་ཟད་ཙམ། །མདོ་དང་བསྟུན་ན་
ཡོད་པར་མ་མཐོང་ངོ༌། ། (ཐེག་ཆེན་འཕགས་པའི)མཉམ་བཞག་རིག་པའི་ཤེས་(པ)ལ་(མངོན་སུམ་དུ་)སྣང་
བའི་དོན། །ཆོས་ཉིད་ཟབ་མོ་གྲུབ་པར་འདོད་བཞིན་དུ། །ཆོས་ཉིད་དོན་དམ་གྲུབ་པ་མི་བཟོད་པ། །
(ཆོས་ཉིད་དོན་དམ་དུ་གྲུབ་ཅེས་པའི་)མིང་ལ་སྡང་བ་ཙམ་དུ་མ་ཟད་དེ་ལྟར་མངོན་སུམ་དུ་སྣང་བའི་ཆོས་ཉིད་གྲུབ་ན་ཆོས་ཉིད་
དོན་དམ་དུ་མ་གྲུབ་པ་འགལ)དམ། ། ཀུན་རྫོབ་འདི་དག་ཐོས་བསམ་གྱི་རིགས་པས་)བརྟགས་ན་མེད་པ་ཙམ། །
ཆོས་ཉིད་དོན་དམ་བདེན་པར་འདོད་བཞིན་དུ། །སྣང་བ་ཆོས་སྐུར་འདོད་ལ་སྐྱོན་བརྗོད་པ། །འདི་
ཡང་(སྣང་བ་ཆོས་སྐུ་ཡིན་ཞེས་པའི་)མིང་ལ་སྡང་བ་མ་ཡིན་ནམ། །དེ་འདྲའི་བརྟགས་ན་མེད་པ་ཙམ་ཆོས་ཉིད་དོན་དམ་བདེན་
པ་ཡིན་ན་སྣང་བ་ཆོས་སྐུ་མ་ཡིན་པ་འགལ།)ཕུང་སོགས་རྣམ་དཔྱད་སྟོང་ཉིད་རྣམ་གཅོད་ཙམ། །རྣམ་ཀུན་མཆོག་
ལྡན་སྟོང་ཉིད་དུ་འདོད་བཞིན། །ཆད་སྟོང་ཐར་བའི་ལམ་དུ་མི་འགྱུར་ཞེས། །སྨྲ་བའང་(དེ་འདྲའི་ཆད་སྟོང་
ཐར་བའི་ལམ་མིན་ཞེས་པའི་)མིང་ལ་སྡང་བ་མ་ཟད་དམ། །(དེ་འདྲའི་སྟོང་ཉིད་དེ་རྣམ་ཀུན་མཆོག་ལྡན་གྱི་སྟོང་ཉིད་ཟབ་མོ་ཡིན་
ན་ཆད་སྟོང་བསྒོམ་པ་ཐར་བའི་ལམ་མ་ཡིན་པ་འགལ།)འགྲོ་ཀུན་ཆོས་དབྱིངས་དེ་བཞིན་ཉིད་ཀྱི་) རང་བཞིན་གནས་པའི་
རིགས་ཅན་དུ། །ངེས་པར་འདོད་བཞིན་འགྲོ་ཀུན་བདེ་གཤེགས་ཀྱི། །སྙིང་པོ་ཅན་དུ་བསྟན་པ་)ལ་
སྡང་བྱེད་པ། ། (འགྲོ་ཀུན་བདེ་གཤེགས་སྙིང་པོ་ཅན་ཡིན་ཞེས་པའི་མིང་ལ་སྡང་བ་ཁོ་ནར་མ་ཟད་དམ། །(འགྲོ་ཀུན་དེ་
འདྲའི་རིགས་ཅན་ཡིན་ན་བདེ་གཤེགས་སྙིང་པོ་ཅན་མ་ཡིན་པ་འགལ)བྱམས་ཆོས་ཕྱི་མ་བཞི་པོ་སེམས་ཙམ་གྱི་》གཞུང་། །
(ཡིན་ལ་)སེམས་ཙམ་པ་དེ་རང་བཞིན་རིགས་ཆད་འདོད། །དབུ་མ་པ་དག་རིགས་ཆད་མི་འདོད་ཅེས། །
བདེན་ཞེན་གྱིས་ནི་ཁས་འཆེ་བྱེད་བཞིན་དུ། །མདོ་རྒྱན་རྒྱུད་བླ (ར་རང་བཞིན་གྱི་རིགས་སྐྱེ་བོ་ཀུན་ལ་ཁྱབ་པར་
གསུངས་པའི་ལུང་གིས་རང་བཞིན་རིགས། །སྐྱེ་བོ་ཀུན་ལ་ཁྱབ་པར་སྒྲུབ་བྱེད་ཅིང་། །དབུ་མའི་གཞུང་
ལུགས་མངོན་རྟོགས་རྒྱན་རྩ་འགྲེལ་)འཆད་ལ་བརྩོན་པར་བྱེད། །འདི་ཡང་( བྱམས་ཆོས་ཕྱི་མ་བཞི་པོ་དབུ་མའི་བསྟན་
བཅོས་ཡིན་ཞེས་པའི་)མིང་ལ་སྡང་བར་མ་ཟད་དམ་དེ་བཞི་སེམས་ཙམ་པའི་རང་གཞུང་ཡིན་ན་སེམས་ཙམ་པ་དེ་རང་བཞིན་དུ་
གནས་པའི་རིགས་ཆད་པའི་སེམས་ཅན་ཡོད་པར་འདོད། །དབུ་མ་པ་དེ་མེད་ཅིང་མདོ་རྒྱན་རྒྱུད་བླ་མས་སེམས་ཅན་ཐམས་ཅད་རང་བཞིན་དུ་
གནས་པའི་རིགས་ཅན་དུ་རང་ལུགས་སུ་གསུངས་པ་དང་འགལ)། ། (དོན་དམ་ཆོས་ཉིད་ཀྱི་)སྐུ་(དེ་རང་བཞིན་)འགྱུར་པ་མེད་ པ་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
འདུས་མ་བྱས་)པར་འདོད་བཞིན་དུ། །སེམས་ཅན་རྣམས་ལ་ཆོས་ (ཉིད་ཀྱི་)སྐུ་མེད་དོ་ཞེས། །སྨྲ་བ་དེ་ཡང་
བརྟགས་ན་མི་འཐད་དེ། །ཆོས་ (ཉིད་ཀྱི་)སྐུ་འགྱུར་བ་ཅན་དུ་ཐལ་(དེ་སྔར་མེད་ཕྱིས་བྱུང་བའི་)ཕྱིར་རོ། །
(རྟགས་ཁས་བླངས། རྒྱ་བོད་ཀྱི་སློབ་དཔོན་ཁ་ཅིག་སངས་རྒྱས་ཐོབ་ཚེ་ཡེ་ཤེས་མེད། །གཞན་ཕན་རྒྱ་ཆེན་སྨོན་
ལམ་སྟོབས་ཀྱིས་འབྱུང་ ཞེས་ཟེར་ཞིང་། །ཁྱད་པར་སྤྲུལ་བའི་སྐུ་ལ་ཡེ་ཤེས་མེད། །ཡོད་ན་སངས་རྒྱས་
རྒྱད་དུ་(མ ར་མངའ་ }གྱུར་(ཏེ་སྤྲུལ་སྐུ་དུ་མ་ཡོད་པའི་ཕྱིར་)ལོ། །འཇིག་རྟེན་པའི་ཡང་དག་པའི་ལྟ་བ་ལས་གུད་དུ་སོང་བས
རྒྱང་འཕེན་(ཅེས་གནས་བརྟན་བྱང་བཟང་གིས་བཤད་དེ་འཇིག་རྟེན་པའི་ཡང་དག་པའི་ལྟ་བ་ནི་ལས་རྒྱུ་འབྲས་ཡོད་པར་འདོད་པ་སྟེ།
འདིས་དེ་མི་འདོད་པས་དེ་སྐད་ཟེར་རོ། །སངས་རྒྱས་ལ་ཡེ་ཤེས་མེད་ན་ལས་རྒྱུ་འབྲས་མེད་པར་འགྱུར་བས་དེ་སྐད་སྨྲ་པའང་ཆད་ལྟ་བ་ཡིན་
པར་གནས་བརྟན་བྱང་བཟང་གིས་བཤད་པས་དེ་འདྲའི་)ལུགས་འདི་ཐར་འདོད་སུ་ཞིག་ལེན་ཏེ་ལེན་པར་མི་རིགས་སོ)། །
མ་སྨྱོས་ཤིང་གདོན་གྱིས་མ་བརླབས་པའི་ཐར་འདོད་ཀྱི་)སེམས་ཡོད་སུ་ཞིག་མེད་ལྟའི་གཡང་ལ་མཆོང༌། །
(སངས་རྒྱས་ཀྱི་)བསྟན་པ་ལ་ ཞུགས་སུ་(པོ་ )ཞིག་སྐྱབས་གནས་)རྒྱལ་ལ་སྐུར་བ་འདེབས། །མར་འདོད་སུ་
ཞིག་ཆུ་ལ་བསྲུབ་པར་བྱེད་དེ་ལས་འདོད་དོན་མི་འབྱུང་བ་བཞིན་དུ་དེ་ལྟར་འདོད་པའི་སྐྱེས་བུ་དེ་བསྟེན་ཡང་མཐོ་རིས་དང་ཐར་པ་
དོན་གཉེར་གྱི་གང་ཟག་གི་འདོད་དོན་མི་འགྲུབ་བོ།། །ཁ་ཅིག་(སངས་རྒྱས་ལ་)ཡེ་ཤེས་ཡོད་མེད་རང་རྒྱུད་ཀྱི། །ཡེ་ཤེས་
རྒྱལ་ལ་ཡོད་པ་མ་ཡིན་ཏེ། །གཞན་སྣང་ཙམ་དུ་ཟད་དོ་གང་གི་ཕྱིར། །(སངས་རྒྱས་ལ་》ཡེ་ཤེས་མེད་པར་
གསུངས་པ)འི་དགོངས་པ་དེ་ཡིན་ལོ། ། (དེ་སྐད་སྨྲ་བ་)འདི་ཡིས་རང་ (གི་》ཚིག་(སྔ་ཕྱི་)འགལ་པའང་མི་
ཤེས་སམ། །(སངས་རྒྱས་ཐོབ་པའི་གང་ཟག་དེ་ལ་ཡེ་ཤེས་ཡོད་ན་དེ་ཁོ་རང་གི་རྒྱུད་ཀྱིས་བསྡུས་པའི་ཡེ་ཤེས་གཅིག་ཡོད་དགོས་ཀྱི། དོན་
ལ་དེ་མེད་བཞིན་དུ་སྐྱེས་བུ་གཞན་གྱི་སྣང་བ་ལ་ཤར་བ་ཙམ་གྱིས་ཁོ་ལ་དེ་ཡོད་པར་མེད་པར་མི་འགྲུབ་སྟེ། ནོར་མེད་ཀྱི་སྤྲང་པོ་དེ་སྐྱེས་བུ་
གཞན་གྱིས་ཕྱུག་པོར་བཟུང་བས་ཕྱུག་པོར་མི་འགྱུར་བ་དང༌། ཉིན་པར་སྣང་བ་ཡོད་པས་མུན་པ་ལ་སྣང་བ་ཡོད་པར་མི་འགྱུར་བ་དང༌།
ལྷ་ལ་བདུད་རྩི་ཡོད་པས་དུག་ལ་བདུད་རྩི་ཡོད་པར་མི་འགྱུར་བ་བཞིན། དེས་ན་སྔར་གྱི་ཕྱོགས་སྔ་མ་དེ་སྐད་མི་སྨྲ་བའི་སྐྱེས་བུ་དེས་)སྤང་པོ་
ཕྱུག་པོར་མེད་པའང་མི་ཤེས་སམ། །མུན་ལ་སྣང་བ་མེད་པའང་མི་ཤེས་སམ། །བདུད་རྩི་དུག་ཏུ་མེད་
པའང་མི་ཤེས་སམ། །(དབུ་མ་པར་ཁས་འཆེ་བ་)ཁ་ཅིག་ཀུན་རྫོབ་བདེན་པ་དོན་དམ་དུ། །མེད་པ་ལྟར་དུ་
དོན་དམ་བདེན་པ་ཡང་། །དོན་དམ་དུ་མེད་གལ་ཏེ་ཡོད་གྱུར་ན། །ཆོས་ཀྱི་བདག་དང་མཚུངས་པར་
འགྱུར་རོ་ལོ། །དོན་དམ་བདེན་པ་དོན་དམ་དུ་མེད་ན། །ཀུན་རྫོབ་ཏུ་ནི་གྲུབ་པར་ཐལ་འགྱུར་ཏེ། །
གྲུབ་ཅིང་དོན་དམ་དུ་ནི་མེད་ཕྱིར་རོ། །དེ་ལྟར་ན་ནི་རྒྱུ་མཚན་མཚུངས་པའི་ཕྱིར། །ཀུན་རྫོབ་བདེན་
པའང་དོན་དམ་དུ་གྲུབ་པར་ཐལ་བར་འགྱུར། །གལ་ཏེ་དོན་དམ་བདེན་པ་དོན་དམ་དུ་མེད། ཀུན་རྫོབ་བདེན་པ་ཀུན་རྫོབ་ཏུ་
，



པོད་གསུམ་པ།
ཉ་དབོན་ཀུན་དགའ་དཔལ།
འོད་གསལ་རྒྱན།
ཡོད། ཅེས་འདོད་ན། དོན་དམ་དོན་དམ་དུ་མེད་ན་ཀུན་རྫོབ་ཀུན་རྫོབ་ཏུ་མེད། ཀུན་རྫོབ་ཀུན་རྫོབ་ཏུ་ཡོད་ན། དོན་དམ་དོན་དམ་དུ་ཡོད་པར་
རྒྱུ་མཚན་མཚུངས་པས་དེ་འདྲའི་ཡོད་མེད་ཀྱི་ཁྱད་པར་མེད་ (པ་ ཡིན་)ལ་ཡོད་པར་འདོད་ཅིང་སྨྲ་བ )པ་ཞིབ་ཞིབ་འདྲ་བའི་
ཐ་སྙད་རྨོངས་པས་མགོ་བསྐོར་བ་) ནི། །གསེར་ཡིན་པར་ངོ་ཤེས་པའི་གསེར་སྦྲམ་)དང་གསེར་(སིལ་མ་གཉིས་ལ་ (གསེར་ཡིན་
མིན་གྱི་ཁྱད་པར་འབྱེད་པ་བཞིན། །རང་ལ་རང་ཉིད་མེད་པའི་དོན་དམ་དེ། །སངས་རྒྱས་གང་གིས་
བསྟན་ལ་གསུངས་པ་ཡིན། །གྲུབ་ཆེན་གང་གིས་ཉམས་སུ་བླངས་པ་ཡིན། །སྡུད་བྱེད་གང་གིས་གང་
དུ་བསྡུས་པ་ཡིན། ། (དབུ་མ་པར་ཁས་འཆེ་བ་)ཁ་ཅིག་(རང་གིས་ཤེས་ནས་སྨྲ་བའི་)ལུང་རིགས་( ཀྱི་ སྒྲུབ་བྱེད་
(ཡང་དག་》མེད་བཞིན་དུ། །མཁས་པ་ཆེན་པོ་）ཆེ་གེ་མོ་)དེ་ལྟར་འདོད་པའི་ཕྱིར། །དེ་ཉིད་ཡིན་ནོ་དེ་བས་
ཁྱོད་མི་མཁས། །ཞེས་ཏེ་(ཕྲག་དོག་སོགས་ཀྱིས་སེམས་དཀྲུགས་པའི་དབང་གིས་》 བཞིན་བསྒྱུར་ནས་ནི་འོད་
དོད་ཆེན་པོས་)ང་རོ་སྨྲ། ། ཕྱོགས་སྔ་)དེ་ལྟ་ན་ནི་ཆོས་ཉིད་དེ་བཞིན་ ཉིད་དེ། །དོན་དམ་པར་ནི་གྲུབ་པར་
ཐལ་འགྱུར་ཏེ། །རྒྱལ་དང་བྱམས་མགོན་ཀླུ་སྒྲུབ་ཐོགས་མེད་སོགས། །དེ་དག་གིས་ནི་དོན་དམ་དུ་གྲུབ་
པ་)དེ་ལྟར་གསུངས་ཕྱིར་དང༌། །སངས་རྒྱས་གཉིས་པ་ལྟ་བུའི་དབྱིག་གཉེན་དང༌། །ཕྱོགས་གླང་
གྲགས་པ་རིན་ཆེན་འབྱུང་གནས་ཞི་བ་)སོགས། ། (དོན་དམ་དུ་གྲུབ་པ་)དེ་ལྟར་འདོད་ (པའི)ཕྱིར་རོ་ཁྱབ་པ་ཁས་
བླངས་ཏེ། དེ་ལྟར་གསུངས་ཤིང་དེ་ལྟར་བཞེད་ན་དོན་དམ་)དེ་ཉིད་དུ་ གྲུབ་དགོས་པར་ཐལ་བར་འགྱུར་ཏེ། །དེ་ལྟར་གསུངས་པ་པོ་
དང་བཞེད་པ་པོ་)དེ་དག་རྣམས་ལས་ཁྱེད་ནི་མི་མཁས་པའི་)ཕྱིར། ། ཁྱབ་པ་ཁས་བླངས། རྟགས་ཡངས་ཁས་བླངས་ཏེ།
གལ་ཏེ་དེ་དག་པས་ཁྱེད་)མཁས་སོ་ཞེ་ན་དེ་དག་བས་ཁྱེད་མི་མཁས་པར་ཐལ། ཁྱེད་ཀྱིས་སྔར་སྨྲས་པའི་མཁས་པ་ཆེ་གེ་མོ་དེ་ལས་ཁོ་
བོ་ཅག་མི་མཁས་པའི་ཕྱིར། ཡང་ན་ཁྱེད་ཀྱི་མཁས་པ་ཆེ་གེ་མོ་དེ་བས་ཁོ་བོ་ཅག་མཁས་པར་ཐལ། དེ་ལྟར་གསུངས་པ་པོ་དང་བཞེད་པ་པོ་དེ་
དག་ལས་ཁྱེད་མཁས་པའི་ཕྱིར། ཁྱབ་པ་ཡོད་དེ། དེ་དག་རྒྱུ་མཚན་མཚུངས་པའི་ཕྱིར། ཡང་ན་དེ་དག་པས་ཁྱེད་མཁས་ཟེར་བ་
དེ་མི་མཁས་པར་མཁས་སྙམ་པའི)མངོན་པའི་ང་རྒྱལ་དུ། །མ་གྱུར་ཅིག་ཅེས་ཁོ་བོས་སྨྲ་བྱེད་ལ། །དེ་བཞིན་
གྱུར་ཅེས་བྱང་སེམས་ཀྱིས་བསྐུལ་ནས། །སྨོན་ལམ་བགྱིད་དོ་དེ་བཞིན་འགྲུབ་གྱུར་ཅིག །དྲང་དོན་
ཕལ་བ་(གར་བྲིས་ཐིག་རྩིས་ལ་སོགས་པ་འགའ་ཞིག་མ་ཤེས་ན། །བླུན་པོ་ཞེས་སྨོད་ངེས་དོན་ཟབ་མོ་འདི། །
མ་ཤེས་ན་ཡང་སྐྱོན་དུ་རྩི་བ་མེད་པར་བསྟན་པ་ལ་ཞུགས་པའི་སངས་རྒྱས་ཐོབ་པར་འདོད་པ་མང་པོ་སྣང་སྟེ། ། ཐར་
འདོད་རྣམས་ལ་ཚུལ་འདིས་ཆོག་ལགས་སམ། །གཞུང་ལུགས་ཕྱོགས་རེ་ཙམ་ལའང་མ་སྦྱངས་པར། །
གཞན་གྱི་རྗེས་ཟློས་ཙམ་ལའང་མཁས་པར་རློམ། །ཡི་གེའི་བརྡ་དག་ཙམ་ལའང་རྨོངས་གྱུར་པའི། །
39



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
མཁས་པར་གྲགས་པ་ཙམ་ལའང་ཡིད་(རང་ཡེ་)མ་ཆེས། །ཟང་ཟིང་ནོར་དང་མི་ཆོས་མཁས་ཙམ་གྱིས། །
(ཟས་ནོར་སོགས་ལ་ཤིན་ཏུ་)བསྐམ་པ་སྟེ་སྲེད་ཅིང་)ཆགས་པ་)ཅན་གྱི་མི་བླུན་པོ་)རྣམས་རབ་བསྡུས་ནས་ཏེ ། །
གསུང་རབ་( ཀྱི་) བརྗོད་བྱའི་ཚོགས་མི་ཤེས་བཞིན་ཚིག་)འདོན་པའི། །བཤེས་གཉེན་མི་མཁས་ཀྱང་མཁས་
པ་ལྟར་)བཅོས་མའི་རིགས་ལའང་ཡིད་མ་ཆེས། །ཚེ་འདིའི་ཕན་འདོགས་ནུས་པའི་སློབ་དཔོན་ལ། །ཚེ་
འདིའི་ཆེད་དུ་ཁ་གསག་གཞོག་སློང་ཅན། །ཚེ་འདིའི་དོན་རྐྱང་པ་)མིན་(པ་)ཡིད་ལ་(སྐད་ཅིག་ཀྱང་)
མི་དྲན་པའི། །ཚེ་འདིའི་ཉན་འདོད་དེ་ལའང་ཡིད་མ་ཆེས། །དཀོན་པའི་དམ་ཆོས་ཚུལ་བཞིན་བྱེད་
པ་དཀོན། །དབེན་པའི་དགོན་པའང་དམ་ཆོས་ཟབ་མོས་དབེན། །འཇིག་རྟེན་འདི་ཡང་ནད་དང་མུ་
གེས་འཇིག །ཀྱེ་མ་ད་ཀོ་ཇི་ལྟར་བྱ་ན་ཀྱེ། །སྟོབས་ལྡན་ཕལ་ཆེར་སྡིག་ལ་སྡིག་མི་བལྟ། །མཁས་པ་
ཕལ་ཆེར་(ང་རྒྱལ་གྱིས་རྒྱུད་)ཁེངས་ (པ)ལ་ཁེངས་པར་མི་བལྟ། །ཁྱིམ་གནས་ཕལ་ཆེར་དཀོན་མཆོག་མཆོད་
པ་སོགས་)དགེ་བ་)ལ་དགེ་(བར)མི་བལྟ་(སྟེ་མི་སྒྲུབ)། །ཉན་འདོད་ཕལ་ཆེར་མཁས་ལ་མཁས་མི་བལྟ། །
རང་གི་འདོད་དོན་ཅུང་ཟད་མ་གྲུབ་ན། །འཇིག་རྟེན་ཐམས་ཅད་བརླག་ནའང་མི་བལྟ་ལ། །སྡིག་སྡུག་
གྲགས་མིན་དུ་མ་ཁྱད་བསད་ནས། །ཚེ་འདིའི་ཆེ་ཐབས་འབའ་ཞིག་བསྒྲུབ་པ་མཐོང་། །དེ་ལྟའི་སྐྱེ་
བོ་སྒྲིན་པོར་རློམ་པ་དེས། །སྔོན་བསགས་དགེ་ཚོགས་བརྒྱ་ལས་གྲུབ་པ་ཡི། །མི་ལུས་ཙནྡ་སོལ་བར་
མ་བྱས་སམ། །རིན་ཆེན་གླིང་(དུ་ཕྱིན་ནས་སྟོང་ལོག་མ་བྱས་སམ་སྟེ་སྟོང་ལོག་བྱས་པ་དང་མཚུངས་སོ། །གཞན་
གྱིས་མཆོད་པའི་ཞིང་དུ་རབ་བཀུར་ཞིང་། །གཞན་ངོ་ཁོ་ནར་དགེ་ལ་བརྩོན་པར་བྱེད། །གཞན་གྱི་
སེམས་འཛིན་རྐྱང་བས་དུས་འདའ་ (ཇོ་གདན་ཕལ་མོ་ཆེ་)བའི། །གཞན་ཕན་ལྟར་སྣང་འདི་ཡིས་ རང་གིས་
རང་)བསླུས་པར་གྱུར་)ཏ་རེ། །གང་ཞིག་རང་གིས་ཐ་སྙད་གཞུང་ལུགས་ཙམ། །གང་དེར་འབད་ལས་
ཅུང་ཟད་ཤེས་གྱུར་པ། །གང་དེས་ཁེངས་ནས་འདི་ཀུན་བ་གླང་ཞེས། །གང་ལ་སྨོད་དེའང་མཁས་
པས་ཁྲེལ་བའི་གནས། །རང་དོན་ཁེ་དང་རྙེད་པ་བཀུར་སྟིའི་ཕྱིར། །སྣོད་དང་སྣོད་མིན་བརྟག་པ་མི་
བྱེད་པར། །དག་པའི་དབང་བསྐུར་བ་)རིམ་པ་མི་ཤེས་བཞིན་དུ་བསྐུར། ། (དམ་པའི་ཆོས་)ཟབ་དོན་ཟོང་དུ་
བཙོངས་པས་ཕུང་ཏ་རེ། །ཚུལ་བཞིན་ཤེས་པའི་མཁས་ལ་འདུད་མི་བྱེད། །ཤ་ཆང་ཐབ་ཁ་གང་ཆེ་
འདྲེན་པར་བཀུར། །ཅིར་མི་འོང་གི་སྐྱེ་བོར་གསར་འགྲོགས་བྱེད། །ཁྲེལ་མེད་རྣམས་ཀྱིས་འཇིག་
རྟེན་ཕུང་ནས་མེད། །ནོར་ལྡན་བླུན་པོས་མཁས་པ་ནོར་མེད་བརྙས། ། (གཞུང་ལུགས་)ཕྱོགས་རེ་ཙམ་)



ཉ་དབོན་ཀུན་དགའ་དཔལ།
འོད་གསལ་རྒྱན།
པོད་གསུམ་པ།།
རྟོགས་པ་རྣམས་ཀྱིས་ཕྱོགས་ཀུན་ཤེས་ལ་སྨོད། །ཁྲིམས་འཆལ་རྣམས་ཀྱིས་ཁྲིམས་ལྡན་སྐྱེ་བོར་
གཤེ །རྨོངས་པ་རྣམས་ཀྱིས་བསྟན་པ་དཀྲུགས་ནས་མེད། །ནོར་ལྡན་ཁྱིམ་རྣམས་འབྲོག་དགོན་
བཞིན་དུ་བྱས། །ཆོས་ལྡན་གནས་རྣམས་ཤན་པའི་ཁྱིམ་བཞིན་བྱས། །ཁྲེལ་ལྡན་སྐྱེ་བོ་ཕལ་གྱི་ནོར་
སྲོག་འཕྲོག །མ་རུངས་རྣམས་ཀྱི་བདེ་སྐྱིད་བཅོམ་ནས་མེད། །དམ་པའི་ཆོས་ལུགས་རྩྭ་ལྟར་ཀུན་ནས་
འདོར། །འཇིག་རྟེན་ཆོས་ལུགས་མཆིལ་མའི་ཐལ་བ་བཞིན། །མ་ཁ་(སོག་པོ་འི་ཆོས་ལུགས་འཁྲིག་པ་དང་
སྲོག་གཅོད་པ་སོགས)རྙིང་པས་ཆོས་ལུགས་འཛིན། །མ་རབས་ཆོས་ལུགས་སྤྱོད་འདིས་ཕུང་ནས་མེད། །
སྔོན་ནས་བཤེས་པའི་མི་ཡིས་བློ་མི་ཐུབ། །ད་ལྟ་བཤེས་པའི་མི་ལའང་ཡིད་བརྟན་མེད། །དགེ་བའི་
བཤེས་སུ་རློམ་ཡང་མི་དགེར་སྦྱོར། །གཉེན་དང་བཤེས་པ་ལ་ལས་ཕུང་ནས་མེད། །དཀོན་མཆོག་
མཆོད་རྫས་རྣམས་ཀྱིས་བུ་སོགས་གསོ། །དགེ་འདུན་(གྱི་) རྫས་ (འཕྲོག་པའི་དངོས་པོ་རྣམས་ཀྱིས་མ་རུངས་
སྐྱེ་བོ་མཆོད། །ཁྲེལ་ལྡན་(ཡ་རབས་ཀྱི་སྐྱེ་བོ་རྣམས་)ནོར་དང་ཕྲལ་ནས་ཁྲེལ་མེད་ (མ་རབས་རྣམས་)སྐྱོང་། །
ངན་སྤྱོད་མེ་འདིས་འཇིག་རྟེན་(གྱི་བདེ་སྐྱིད་ཀྱི་བུད་ཤིང་རྣམས་)བསྲེགས་ནས་མེད། །དེ་ལྟའི་སྐྱོན་བརྒྱས་
ཀུན་ནས་གཙེས་པ་ཡིས། །གངས་རིའི་ཁྲོད་འདིར་ད་ལྟ་བདག་སྐྱེས་པ། ། ཁོ་བོས་ལས་ངན་ཚབས་པོ་ཆེ་
ཞིག་བསགས་པར་ནི་ངེས། ད་ལྟ་མངོན་དུ་མ་གྱུར་པས་)ཇི་འདྲའི་མི་བཟད་ (པའི་)ལས་བསགས་སམ། ། ཞེས་སྨོད་པ་སྟེ།
ལས་ངན་བསགས་པས་དུས་ངན་དུ་སྐྱེས་པར་ངེས་པ་)དེ་བས་མི་དགེ་སྤོངས་ཤིག་ཀུན་དགའ་དཔལ། །དེ་ལྟ་ན་ཡང་
དམ་པའི་ཆོས་དང་མཇལ། །བསླུ་མེད་དགེ་བའི་བཤེས་ཀྱིས་ཡོངས་སུ་བཟུང་། །བླང་དོར་གནས་ལ་
བློ་གྲོས་མིག་དང་ལྡན། །དེ་བས་བསོད་ནམས་ཅུང་ཟད་ཡོད་དམ་སྙམ། །
༈ ཡང་སྨྲས་པ། རང་བཞིན་འོད་གསལ་ཕྱག་རྒྱ་ཆེན་པོ་དང་། །དང་པོའི་སངས་རྒྱས་ཆོས་
དབྱིངས་དེ་བཞིན་ཉིད། །རྣམ་ཀུན་མཆོག་ལྡན་སྟོང་ཉིད་སྟོང་ཉིད་ཆེ། །ཞེས་སོགས་མིང་མང་དོན་
གཅིག་ཉིད་ཡིན་ཡང་། །ད་ལྟ་བོད་ཡུལ་)འདི་ན་ཇི་བཞིན་ཤེས་པ་ཉུང༌། །བདག་གིས་མཁས་མཆོག་བླ་
མ་(ཀུན་མཁྱེན་བུ་དོལ་རྣམ་གཉིས་སོགས་ལ་བསྟེན་ནས། །དེ་དོན་ཇི་བཞིན་རྟོགས་ནས་སྨྲས་ན་ཡང་། །དེང་
སང་སྐྱེ་བོ་ཕལ་གྱི་རྣར་མི་འགྲོ། །འོད་ཟེར་བརྒྱ་པ་སྤྲིན་མེད་མཁར་ཤར་ཡང་། །དམུས་ལོང་རྣམས་
ལ་ཅུང་ཟད་གསལ་བ་མེད། །མུན་པ་སེལ་ལ་སྣང་བ་མི་དགོས་ཞེས། །སྐྱེས་ བུ་)ངན་པ་)ལ་ལ་ཆེད་
ཁར་མིག་འགེབས་སོ་ཞེས་པ་བསྡུས་བརྗོད་ཀྱིས་རྒྱན་ཏེ། དོན་ནི་དུས་འཁོར་གྱི་རྒྱུད་སེམས་འགྲེལ་ཟབ་ལམ་སྦྱོར་བ་ཡན་ལག་དྲུག་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ལྟ་བུ་བོད་ཡུལ་འདིར་བྱུང་ཡང་ཡུལ་འདིའི་སྐྱེ་བོ་ཕལ་ཆེར་གྱིས་མ་མཐོང་ཞིང་མ་ཐོས་པས། རྟོག་དཔྱོད་ཙམ་ཡང་མི་འཇུགརྟོག་དཔྱོད་ཞུགས་པ་
འགའ་ཞིག་གིས་ཀྱང་རང་ཕྱོགས་དང་སྐྱོ་མ་སྔ་བཙན་སོགས་ཀྱི་རྒྱུ་མཚན་ལས་ཆོས་ཟབ་མོ་དེ་དག་སྤངས་ཤིང་སྐུར་བ་འདེབས་པར་བྱེད་དེ།
ཟབ་མོ་མཐར་ཐུག་གི་སྐལ་པ་མེད་པའོ)། ། དྲག་པོའི་ནད་ཀྱིས་ཐེབས་པའི་སྐྱེ་བོ་འགའ། །སྨན་པ་མཁས་དང་
སྨན་མཆོག་རབ་དོར་ཏེ། །གནག་རྫིའི་ངག་ལས་སྙིང་ཁར་མཚོན་བསྣུན་ཏེ། །རང་གིས་རང་སྲོག་མེད་
པར་བྱེད་པ་མཐོང་ཞེས་པ་བསྡུས་བརྗོད་ཀྱིས་རྒྱན་ཏེ། དོན་ནི་འཁོར་བའི་སྡུག་བསྔལ་གྱིས་གཟིར་ནས་ཐར་པ་དོན་གཉེར་གྱི་སྐྱེས་བུ་
འགའ་ཞིག དུས་འཁོར་སེམས་འགྲེལ་སྦྱོར་བ་ཡན་ལག་དྲུག་སོགས་ལ་ཐོས་བསམ་སྒོམ་པའི་སྒོ་ནས་མཁས་པའི་སྐྱེས་བུ་དང་ཆོས་ཟབ་མོ་དེ་
དག་སྤངས་ནས་འཁོར་འདས་ལ་སོགས་པ་འདི་དག་མིང་ཙམ་ཡིན་གྱི་ཅི་ཡང་གྲུབ་པ་མེད་ཅེས་སམ།དོན་དམ་པར་ཅིར་ཡང་གྲུབ་པ་མེད་ཅེས་
སྟོན་ཞིང་པའི་ངེས་དོན་ལ་རྨོངས་པའི་བླ་མ་ལ་བསྟེན་ནས། སྟོང་སྐད་ཆེན་པོ་བྱེད་ཅིང་། ཆད་བསྒོམ་མཆོག་ཏུ་བཟུང་ནས་བསྒོམས་པ་དེ་དག་ནི་
སངས་རྒྱས་ཀྱི་ཟབ་ལམ་རྒྱུན་བཅད་པས་སངས་རྒྱས་མི་ཐོབ་ཅེས་པའོ། །ཕྱིན་ཆད་སྐྱེ་བོ་ཐར་པ་དོན་གཉེར་ལ། །སྙིང་
གཏམ་སྙིང་ནས་སྨྲ་ཡིས་འདི་བཞིན་ཟུངས། །གསེར་གྱི་རི་ལས་དུག་རྒྱུན་ཇི་བཞིན་དུ། །ཡིད་འོང་སྐྱེ་
བོས་ཉེས་བཤད་སྤངས་དགོས་ལ། །ཚེར་མའི་ཤིང་ལས་སྦྲང་རྩི་ཇི་བཞིན་དུ། །ལེགས་བཤད་དགྲ་
བོ་ལས་ཀྱང་བླང་ངོ་ཞེས། །ཤིང་རྟ་ཆེན་པོ་མ་ཏི་ཙི་ཊ་རྟོགས་བློ་གྲོས་ཞེས་པ་སྟེ་སློབ་དཔོན་མ་ཁོལ་དང་དཔའ་བོར་
གྲགས་པ་དེ་ཡིས་(རྒྱལ་པོ་ཀ་ནི་སྐ་ལ་སྤྲིང་པའི་ཕྲིན་ཡིག་ལས། །ཇི་ལྟར་གསུངས་བཞིན་ངེས་པར་ཡིད་ལ་ཟུངས། །
མྱུར་དུ་འཚང་རྒྱའི་ལམ་མཆོག་དོན་གཉེར་ན། །རྒྱུད་སྡེ་ཀུན་གྱི་ཟབ་ལམ་མདོར་བསྡུས་པ། །རྫོགས་
རིམ་ཟབ་མོའི་སྦྱོར་བ་ཡན་ལག་དྲུག །དཔལ་ལྡན་བླ་མའི་གསུངས་བཞིན་བརྩོན་པས་བསྒོམས། །
འདི་མིན་གཞན་གྱི་སངས་རྒྱས་མི་འཐོབ་ཅེས། །རིགས་གསུམ་མགོན་སོགས་རྣམས་ཀྱིས་ཆེས་
གསལ་བར། །སྤྲིན་མེད་མཁའ་ལ་ཉི་མ་ཤར་བ་བཞིན། །རྒྱས་འགྲེལ་རྣམས་སུ་ཡང་དང་ཡང་དུ་
གསུངས། །གལ་ཏེ་ཐུན་མོང་དངོས་གྲུབ་བསྒྲུབ་འདོད་ནའང་། །ཕྱག་རྒྱ་ཆེན་པོའི་དངོས་གྲུབ་མཆོག་
ཐོབ་ཚེ། །ལོ་ལེགས་ཞིང་ལས་ཕུབ་སོགས་ཞོར་ལ་བཞིན། །གང་གང་བསམ་པ་ཙམ་གྱིས་འགྲུབ་
ཅེས་གསུངས། །བསྐྱེད་རིམ་ཟབ་མོ་ཉམས་སུ་ལེན་འདོད་ནའང་། །སེམས་དཔའི་འགྲེལ་ལས་ཇི་
ལྟར་གསུངས་བཞིན་བླང་། །དེ་དང་མི་མཐུན་གཞན་ལས་འཁྲུལ་འགྱུར་ཞེས། །སྤྱན་རས་གཟིགས་
སོགས་འཕགས་ཆེན་རྣམས་ཀྱིས་གསུངས། །གཞན་ལ་ཕན་ཕྱིར་དབང་མཆོག་བསྐུར་འདོད་ནའང་།།
དྲི་མེད་འོད་སོགས་སེམས་འགྲེལ་ཇི་བཞིན་བླང་། །དེ་དང་མི་མཐུན་གཞན་ལ་དག་(པ་ཆུ་དང་ཅོད་པན་ལ་
སོགས་པའི་དབང་གི་》རིམ་པ་ནི། །དག་པོ་མེད་ཅེས་སྤྱན་རས་གཟིགས་སོགས་གསུངས། །དེང་སང་འདི་



ཉ་དབོན་ཀུན་དགའ་དཔལ།
འོད་གསལ་རྒྱན།
པོད་གསུམ་པ།
ན་སེམས་དཔའ་ཆེ་རྣམས་ཀྱི། །རྒྱས་འགྲེལ་མ་མཐོང་བ་དག་སྨོས་ཅི་དགོས། །མཐོང་ཞིང་ཤེས་ཡང་
དེ་ནི་མི་བསྒྲུབ་པར། །གཞན་གྱིས་གཞན་དུ་བཤད་ལ་ངེས་པར་འཇུག་བསྡུས་བརྗོད་ཀྱི་རྒྱན་ཏེ། གོ་སླ་
བར་བཤད་ན)། ( བུ་ལ་གནས་སྐབས་དང་ཡུན་དུ་ཕན་པའི་ཐབས་སྣ་ཚོགས་ཤེས་པའི་)མཛངས་པའི་ཕ་ཡིས་ལེགས་པར་
བསླབས་ན་ཡང་། །དེ་ལས་ཕྱིར་ཕྱོགས་དགྲ་ལ་བདེན་པར་འཛིན་པ་དང་འདྲ་བའི་ཚེ་གཅིག་གམ་བདུན་ལས་མི་
འདའ་བར་མཆོག་སྒྲུབ་པའི་ཐབས་ལ་མཁས་ཤིང་དཔེ་མཁྱུད་མེད་པར་སྟོན་པའི་སྤྱན་རས་གཟིགས་སོགས་ཀྱི་གསུངས་ལ་མི་བརྟེན་པར་ལམ་
གོལ་བ་རྟོག་སྒོམ་དང་ཆད་སྒོམ་སོགས་སྟོན་པའི་འགྲེལ་བ་ལ་གཏིང་ཚུགས་པའི་ཡིད་ཆེས་བྱས་ནས། དེའི་ལུགས་བཞིན་བསྒྲུབ་ཅིང་ཁས་ལེན་
ལ)༑ ༑ (བུ་)བདག་ཉིད་ཀྱི་ཕྱིར་སྲོག་(ཀྱང་)གཏོང་ནུས་པའི་མ(ས་བརྩེ་བས་ཕན་པར་སྨྲས་པ)ལ་ཡང་། །བྱིས་པ་)
ངན་ (པ་)ལ་ལ་བདེན་པར་མི་འཛིན་ཏོ་དེ་དང་འདྲ་བར་མ་བས་ཀྱང༌། ལྷག་པར་བརྩེ་བའི་སེམས་དཔའ་ཆེན་པོ་རྣམས་ཀྱིས་
དབང་བསྒྲུབས་པ་དང་། བདེན་གཉིས་སོགས་ལ་དགག་བསྒྲུབས་ཀྱིས་ལེགས་པར་གཏན་ལ་ཕབ་པ་ལ་མཐའ་གཅིག་ཏུ་ཡིད་ཆེས་མི་བྱེད་པ་
རྣམས་ནི་སྐྱོ་མ་སྔ་བཙན་སོགས་ཀྱི་ཕྱོགས་ཞེན་ཆེ་བའི་རྣམ་འགྱུར་རོ)། །མངོན་ཤེས་མེད་པའི་སྐྱེ་བོས་སྦས་པ་ཡི། །རྒྱུད་
འགྲེལ་བྱས་པ་ལ་ལ་( ལྟ་སྒོམ་ཕྱིན་ཅི་ལོག་བསྟན་ནས་རྗེས་འབྲང་ཕུང་པར་བྱེད་པས་ལྷའི་བུའི་)བདུད་ (སྡིག་ཅན་གྱིས་སེམས་
ཅན་ཕུང་བར་བྱེད་པ་ཉིད་)ཀྱི་གཉེན། །(ཏེ་གྲོགས་སུ་འགྱུར་ཏེ)སོ་ལྡན་(སྣ་ལ་རལ་གྲི་བཏགས་པའི་གླང་ཆེན་ཆང་གིས་)མྱོས་
(པའི་)ལོང་(པ་)ལ་ལ་( ཕྱོགས་ནོར་ནས་)རང་སྡེ་འཇོམས། ། (པ་བཞིན།)ཞེས་སོགས་སེམས་འགྲེལ་རྣམས་སུ་
མཐུན་པར་གསུངས། །སེམས་འགྲེལ་རྣམས་དང་རྒྱས་འགྲེལ་ཕལ་བ་མངོན་ཤེས་མེད་པས་བྱས་པ་ཡི། །
ཁྱད་པར་ཤིན་ཏུ་ཆེ་བ་ཤེས་པར་མཛོད་ཅིག་རྟོག་ལྡན་རྣམས། །ཡིད་བཞིན་ནོར་བུ་དོར་ནས་མཆིང་བུ་
(བཞུ་ཤེལ་ངན་པ་ལ། །ནོར་བུའི་མཆོག་ཏུ་འཛིན་པ་བླུན་མིན་ནམ། །འདྲེན་བྱེད་ ་ནི་མིག་སྟེ། དེ་མེད་པར་
འདྲིས་མེད་ཡུལ་ཕྱོགས་སུ། །བགྲོད་པར་འདོད་ན་ངེས་པར་མིག་ལྡན་ལ། །བརྟེན་ན་ལེགས་ཀྱི་རང་
དགར་ཕྱིན་གྱུར་ན། ། (འཇིགས་ཤིང་)ཉམ་ངའི་གནས་སུ་(སམ་） གཡང་དུ་ལྷུང་སྟེ་ཚུལ་མིན་(ཏེ་སྡུག་བསྔལ་
བར་)འགྱུར། །བྱམས་པའི་མ་བས་ལྷག་པར་བྱམས་པ་ཡི། །སེམས་དཔའི་འགྲེལ་མཆོག་ཟབ་མོ་
སེམས་བྱེད་པའི། །བློ་ལྡན་སྐྱེས་བུ་གང་དེ་བློ་གྲོས་བཟང་། །སྐལ་ལྡན་ནང་ནས་ལྷག་པར་སྐལ་པ་
བཟང་། །ཉེ་ལམ་མཐར་ཐུག་མ་ནོར་གསལ་བར་སྟོན། །སྟོན་བྱེད་ངག་ཚིག་ཤིན་ཏུ་དྲི་མེད་དེ། །དེ་
དེ་བཞིན་དུ་གང་གིས་གོམས་བྱས་ན། །ན་རྒ་སྐྱེ་འཆི་ལས་ནི་མྱུར་དུ་གྲོལ། །གང་ཞིག་མཛད་པོས་
མཁྱེན་བརྩེ་ཁོ་ནའཇམ་དབྱངས་དང་སྤྱན་རས་ཟིགས་ཀྱིས་མཛད། །གང་ཞིག་འཆད་པོ་སེམས་དཔའ་མཆོག་གི་
43



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཤམ་བྷ་ལིའི་ཆོས་རྒྱལ་རིགས་ལྡན་རྣམས་ཀྱིས་འཆད། །གང་ཞིག་ཉན་པོ་གྲུབ་ཆེན་ (དུས་ཞབས་ནཱ་རོ་ཤ་བ་རི་པ་སོགས་)
མང་པོས་ཉན། །རྨད་བྱུང་འགྲེལ་མཆོག་ལ་འདུད་སྐྱབས་སུ་མཆི། །གང་ཞིག་རྒྱུད་འགྲེལ་ཆེ་
འདིའི་བརྗོད་བྱའི་དོན། །སྲས་བཅས་རྒྱལ་བའི་དགོངས་བཞིན་རབ་མཁྱེན་ནས། །ཐུགས་རྗེས་
དཔེ་མཁྱུད་མེད་པར་སྟོན་མཛད་པ། །འདྲེན་མཆོག་བླ་མ་མཆོག་ལ་ཕྱག་འཚལོ། །མཁྱེན་པའི་ཀློང
ཆེན་ཟབ་མོ་ཀུན་ནས་འཁྱིལ། །ཐུགས་རྗེའི་རླབས་ཕྲེང་དཔག་ཡས་ཀུན་ནས་གཡོ། །གཞན་ཕན་
ཡིད་བཞིན་ནོར་བུ་ཀུན་ནས་གཏམས། །ཆོས་རྗེ་ཆུ་ཀུན་མཁྱེན་ཆེན་པོ་)གཏེར་ཆེ་ལ་ཀུན་ནས་འདུད། །དེ་
ཡི་གསུང་གི་འོད་སྟོང་རབ་འཕྲོས་པས། །ཁོ་བོའི་མི་ཤེས་མུན་པ་ཅུང་ཟད་ཙམ། །བསལ་གྱི་ཐམས་
ཅད་སེལ་བར་མ་ནུས་པ། །བྱུར་ངན་རང་གི་རང་སྐྱོན་ཁོ་ནར་ཟད། །ད་དུང་ལེགས་བཤད་དུ་མ་
བརྗོད་ནུས་ཀྱང་། །སྤྲོས་པས་འཇིགས་ཕྱིར་ཤིན་ཏུ་བསྡུས་ཏེ་བསྟན། །འདི་ནི་ངེས་དོན་འབྱེད་པའི་
ལྡེ་མིག་སྟེ། །གཟི་བོར་བྱོས་ལ་འདི་དོན་བསམ་པར་རིགས། །དེ་ལྟར་ངེས་དོན་ཟབ་མོ་ཅུང་ཟད་
ཙམ། །བཤད་པས་རབ་དཀར་དགེ་བ་གང་ཐོབ་པ། །དེ་ཡིས་ཁམས་གསུམ་འཁོར་བའི་སེམས་ཅན་
གྱིས། །ངེས་དོན་ཟབ་མོ་རྟོགས་ནས་གྲོལ་གྱུར་ཅིག །རྒྱལ་བ་སྲས་བཅས་ཀུན་གྱི་མཐུ་སྟོབས་དང་། །
བདག་གིས་ (བསོད་ནམས་ཚུལ་ཁྲིམས་ཡེས་ཤེས་ཀྱི་ཚོགས་གསུམ་གང་བསགས་ཀུན་གྱི་མཐུས། །ཆོས་ཀྱི་བར་
ཆད་མཐའ་དག་ཉེར་ཞི་སྟེ། །ཚེ་འདིར་མཆོག་གི་དངོས་གྲུབ་ཐོབ་པར་ཤོག
ཅེས་པ་འོད་གསལ་གྱི་རྒྱན་ཡིད་ཀྱི་མུན་སེལ་འདི་རྗེ་བཙུན་སྤྱན་རས་གཟིགས་ཉིད་དང་ཐ་མི་
དད་པ་མཚུངས་མེད་ཆོས་ཀྱི་རྗེ་ཀུན་མཁྱེན་ཆེན་པོའི་ཞབས་རྡུལ་སྤྱི་བོས་ལེན་པ། སྡེ་སྣོད་གསུམ་གྱི་
ངེས་པའི་དོན་ལ་བློ་གྲོས་ཀྱི་སྣང་བ་རྒྱས་པ། གཟི་བོར་གནས་ཤིང་རིག་པར་སྨྲ་བས་ནི། མཁས་པའི་
མདུན་སར་གཟེངས་མཐོ་ཡང་། ཟང་ཟིང་ནོར་གྱིས་དབུལ་པས་སྐྱེ་བོ་ཕལ་ཆེར་མི་མགུ་ལ་དཔའ་
བརྗིད་ཆུང་ཞིང་རང་གཞན་གྱི་དོན་ལས་རིང་དུ་གྱུར་པ། ཉ་དབོན་ཀུན་དགའ་དཔལ་ཞེས་བྱ་བའི་
དགེ་སློང་གིས་མེ་མོ་བྱ་ལ་དཔལ་ལྡན་ས་སྐྱར་བཀོད་པ་རེ་ཞིག་རྫོགས་སོ། །མདོ་རྒྱུད་ཟབ་དོན་རང་བཞིན་འོད་ག
སལ་ལ། །མ་རྟོགས་ལོག་རྟོག་ཐེ་ཚོམ་སེལ་བྱེད་པ། །འོད་གསལ་རྒྱན་ཅེས་བྱ་བའི་ལེགས་བཤད་འདི། །སེམས་དཔའི་འགྲེལ་དང་ས་ར་ཧ་སོགས་ཀྱི། །རྡོ་རྗེའི་གླུ་དང་
གཞན་ཡང་ངེས་དོན་ལུང་། །དྲང་པ་སོགས་ཀྱི་དཀའ་གནས་རྣམ་གསལ་བའི། །མཆན་བུ་འདི་ནི་ཉ་དབོན་ཀུན་དགའ་དཔལ། །ཞེས་བྱས་སྦྱར་རོ་དགེ་བས་མཆོག་ཐོབ་
ཤོག །དགེའོ། །ས་མོ་བྱ་ཟེར་བ་དཔེ་མང་བོ་ན་ཡོད་པ་ལོ་སྐོར་གཅིག་གིས་འཕྱི་བས་མ་དག་པ་ཡིན་ཅིང་། འདི་བརྩམས་ནས་དབང་ཕྱུག་གི་ལོ། མེ་མོ་གླང་ཡན་ལ།
ལོ་བཞི་བཅུ་ཞེ་གཅིག་སོང་། མངྒལཾ། དཔེ་དཔང་གཉིས་ལ་གཏུག་ནས་མཆན་བུ་དང་བཅས་པ་དག་པར་ཞུས་དག་གྲུབ་པོ། ། སླར་ཡང་ཞུས་པས་ཤིན་ཏུ་དག་པར་
གྲུབ། །དག་པའི་དཔེ་ལས་ད་དུང་ནོར་པ་འཁྲུད། ། མ་ཡིག་འབྲས་སྤུངས་ཡིག་རྙིང་ཕྱི་ཀ༢༠༤ ཕྱི་ཀ་༣༠༠གཉིས་ཡིན།
44



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
༄༅། །བསྟན་པ་སྤྱི་འགྲེལ་གྱི་རྣམ་བཤད་དགོངས་པ་
རྣམ་གསལ་ཡིད་ཀྱི་མུན་སེལ་ཞེས་བྱ་བ་
བཞུགས་སོ། །
༄༅། །ཨོཾ་སྭ་སྟི་སི་དྡྷཾ། རིགས་ལྡན་སྤྲུལ་པའི་སྐུ་ཆོས་རྗེ་ཀུན་མཁྱེན་དོལ་པོ་བ་ཞེས་བྱ་
བར་མཚན་ཡོངས་སུ་གྲགས་པས་མཛད་པའི་བསྟན་པ་སྤྱི་འགྲེལ་ཞེས་བྱ་བའི་བསྟན་བཅོས་ཀྱི་རྣམ་
བཤད་དགོངས་པ་རྣམ་གསལ་ཡིད་ཀྱི་མུན་སེལ་ཞེས་བྱ་བ། བླ་མ་དང་རྒྱལ་བ་སྲས་དང་བཅས་
པ་ཐམས་ཅད་ལ་ཕྱག་འཚལ་ལོ། །
གདོད་ནས་ལྷུན་གྲུབ་དོན་དམ་ཆོས་ཀྱི་སྐུ། །ཚོགས་གཉིས་ལས་འཁྲུངས་ཕུན་ཚོགས་གཟུགས་
ཀྱི་སྐུ། །ཐོག་མཐའ་བར་དགེ་ལུང་རྟོགས་ཆོས་རྣམས་དང༌། །མཆོག་གསུམ་ངོ་བོ་བླ་མ་རྣམས་ལ་
འདུད། །
འདིར་གང་བཤད་བྱའི་བསྟན་བཅོས་ནི། སྡེ་སྣོད་གསུམ་དང་རྒྱུད་སྡེ་བཞིའི་དགོངས་པའི་དོན་
བདེན་པ་གཉིས་དང་གཞི་ལམ་འབྲས་གསུམ་ཡང་དག་པའི་ལྟ་སྒོམ་སྤྱོད་འབྲས་སོགས་གསུང་རབ་
ཀྱི་དོན་གྱི་གཙོ་བོ་གསལ་བར་སྟོན་པའི་བསྟན་བཅོས་སོ། །བསྟན་བཅོས་འདི་བརྩམས་པའི་དགོས་
པ་གང་སྙམ་ན། རྩོམ་པ་པོ་བདག་ཉིད་སྡེ་སྣོད་གསུམ་དང་རྒྱུད་སྡེ་བཞི་ལ་མཁས་པར་བསྟན་པ་
དང༌། གང་ཟག་དབང་བོ་རྣོན་པོ་མགོ་སྨོས་པས་གོ་བ་རྣམས་རྗེས་སུ་བཟུང་བའི་དོན་དང་། རྣམ་པ་
གཅིག་ཏུ་ན། ཚེ་ནི་ཡུན་ཐུང་ཞེས་བྱའི་རྣམ་པ་མང་། །ཚེ་ཡི་ཚད་ཀྱང་ཇི་ཙམ་མི་ཤེས་པས། །ངང་
བས་མཚོ་ལས་འོ་མ་ལེན་པ་ལྟར། །རང་གི་འདོད་པ་དང་དུ་བླང་བར་གྱིས། །ཞེས་ཇོ་བོ་རྗེས་གསུངས་
པ་ལྟར་གསུང་རབ་རྒྱ་ཆེན་པོ་ལ་ཐོས་བསམ་མི་སྤྲོ་བར། རྣམ་དག་ལེགས་པའི་ལམ་ཟབ་མོ་ལ་རྩེ་
ལ་ལ



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
གཅིག་ཏུ་སྒྲུབ་པ་ཉམས་ལེན་བྱེད་པའི་གང་ཟག་རྣམས་ཀྱིས་ཀྱང་དྲི་མ་མེད་པའི་མདོ་རྒྱུད་ཀྱི་དགོངས་
དོན་གྱི་གཙོ་བོ་བདེ་བླག་ཏུ་རྟོགས་པའི་དོན་དུ་བསྟན་བཅོས་འདི་མཛད་དོ། །
འདི་འཆད་པ་ལ་གསུམ་སྟེ། རྩོམ་པ་ལ་འཇུག་པ་ཀླད་ཀྱི་དོན། བརྩམ་པར་བྱ་བ་གཞུང་གི་དོན།
བརྩམ་པ་མཐར་ཕྱིན་པ་མཇུག་གི་དོན་ནོ། ། །
༡ རྩོམ་པ་ལ་འཇུག་པ་ཀླད་ཀྱི་དོན་ལ་གཉིས།
དང་པོ་ལ་གཉིས། མིང་དོན་གྱི་འབྲེལ་བ་ཤེས་པའི་ཆེད་དུ་བསྟན་བཅོས་ཀྱི་མཚན་སྨོས་པ།
རྩོམ་པ་མཐར་ཕྱིན་པའི་ཆེད་དུ་མཆོད་པར་བརྗོད་པའོ། ། །
༡ མིང་དོན་གྱི་འབྲེལ་བ་ཤེས་པའི་ཆེད་དུ་བསྟན་བཅོས་ཀྱི་མཚན་སྨོས་པ།
དང་པོ་ནི། བསྟན་བཅོས་འདིའི་མིང་ཅི་ཞེ་ན། བསྟན་པ་སྤྱི་འགྲེལ་ཞེས་བྱ་སྟེ། བསྟན་པ་ནི་སྡེ་
སྣོད་གསུམ་དང་རྒྱུད་སྡེ་བཞི་སོགས་ལུང་གི་ཆོས་དང༌། བྱང་ཕྱོགས་སོ་བདུན་སོགས་རྟོགས་པའི་
ཆོས་ལམ་དང་འགོག་བདེན་ནོ། །བསྟན་པ་འཛིན་པ་དང་ལུང་གི་ཆོས་ལ་ཀློག་པ་ཐོས་བསམ་པའི་
གང་ཟག་དང༌། རྟོགས་པའི་ཆོས་ལ་སྒྲུབ་པ་ནན་ཏན་བྱེད་པ་སྤོང་བ་བསམ་གཏན་པའི་གང་ཟག་སྟེ།
མངོན་པ་མཛོད་ལས། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་ཉིད་དོ། །
དེ་འཛིན་བྱེད་པ་སྨྲ་བྱེད་དང༌། །སྒྲུབ་པར་བྱེད་པ་ཁོ་ན་ཡིན། །ཞེས་སོ། །འགྲེལ་བ་ཞེས་བྱ་བ་ནི་
ཚིག་གི་དོན་མདུད་པ་དང་འདྲ་བ་བཀྲོལ་བའི་ཐ་སྙད་དེ། བཤད་བྱ་རྩ་བའི་ཚིག་དོན་འབྱེད་ཅིང་
གསལ་བར་བྱེད་པ་གཏན་ལ་འབེབས་པར་བྱེད་པ་ཞིག་ཡིན་ལ། དེ་ལ་ཚིག་དོན་གཉིས་ཀ་ཞིབ་
ཏུ་འབྱེད་པ་རྒྱ་ཆེར་འགྲེལ། རྟོགས་དཀའ་བའི་དོན་ཙམ་འབྱེད་པ་དཀའ་འགྲེལ། རྩ་བའི་ཚིག་རེ་
རེ་ནས་གསལ་བར་འབྱེད་པ་ཚིག་འགྲེལ། རྩ་བའི་དོན་གྱི་གཙོ་བོ་བསྡུས་ཏེ་འབྱེད་པ་བསྡུས་དོན་
འགྲེལ་བ། རྩ་བའི་ཚིག་གི་འབྲུ་རེ་རེ་ནས་མ་བླངས་པར་དོན་ཙམ་བླངས་ཏེ་འབྱེད་པ་དོན་ཙམ་གྱི་
འགྲེལ་བ་དང༌། གོ་སླའི་འགྲེལ་པ་སོགས་ཡོད་ཅིང་། བསྟན་བཅོས་འདི་ནི་སྔར་བཤད་པའི་བསྟན་
པ་ལུང་གི་ཆོས་རྣམས་ཀྱི་རྟོགས་དཀའ་བའི་དོན་བདེ་བླག་ཏུ་རྟོགས་པར་བྱེད་པས་དཀའ་འགྲེལ་
ལམ་གསུང་རབ་ཀྱི་དོན་གྱི་གཙོ་བོ་བསྡུས་ཏེ་སྟོན་པས་བསྡུས་དོན་གྱི་འགྲེལ་བའང་ཡིན་ལ། དེ་
46



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ། །
ཡང་མདོ་དང་རྒྱུད་སྡེ་རེ་རེ་ཙམ་གྱི་དོན་སྟོན་པ་མ་ཡིན་གྱི་མདོ་རྒྱུད་ཐམས་ཅད་ཀྱི་དོན་གྱི་སྙིང་བོ་
ཚིག་རྒྱས་བསྡུས་འཚམ་པར་བཀྲལ་བས་བསྟན་པ་སྤྱི་འགྲེལ་ཞེས་བྱའོ། །
༢ རྩོམ་པ་མཐར་ཕྱིན་པའི་ཆེད་དུ་མཆོད་པར་བརྗོད་པ།
གཉིས་པ་ནི། ཨོཾ་གུ་རུ་ཞེས་སོགས་ཏེ་སྔགས་ཀྱི་ཐོག་མར་ཨོ་ཞེས་བཀོད་པའི་དོན་ཕྱག་འཚལ་
ཞེས་པའི་དོན་དུ་སྒྲ་བ་དག་འཆད་པ་ལ་བརྟེན་ནས་ཙ་མི་ལོ་ཙཱ་བས་དུས་འཁོར་འགྲེལ་ཆེན་དུ་ཕྱག་
འཚལ་ཞེས་པར་བསྒྱུར་སྣང༌། གཞན་དུ་བཤད་པའང་ཡོད་མོད་འདིར་ཡང་ཕྱག་འཚལ་བའི་དོན་དུ་
རུང་ཀྱང་། ངེས་དོན་ལ་སྦྱར་ན། གསང་འདུས་སྒྲོན་གསལ་ལས། ཡི་གེ་ཨོཾ་ནི་དེ་བཞིན་གཤེགས་
པའི་སྙིང་པོ་སྟེ། ཞེས་བཤད་པ་ལྟར་རྒྱུད་སྡེ་མང་པོ་ལས་གསུངས་པས། ཡི་གེ་ཨོཾ་སྔགས་ཐམས་ཅད་
ཀྱི་མགོར་སྦྱར་བས་བདེ་གཤེགས་སྙིང་བོ་ལུས་ཅན་ཐམས་ཅད་ལ་ཁྱབ་པར་སྟོན་པའོ། །གུ་རུ་ཞེས་
པ་ལྕི་བའི་དོན་ཏེ་ཐུགས་རྒྱུད་ཡོན་ཏན་གྱི་ཚོགས་ཀྱིས་གང་བས་གུ་རུ་ཞེས་ཏེ། མདོ་སྡེ་རྒྱན་ལས།
བཤེས་གཉེན་དུལ་བ་ཞི་བ་ཉེར་ཞི་བ། །ཡོན་ཏན་བརྩོན་བཅས་ལྷག་པར་ལུང་གིས་ཕྱུག །དེ་ཉིད་
རབ་ཏུ་རྟོགས་པ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་བ་སྤངས་ལ་བསྟེན། །ཞེས་པ་ལྟར་རོ། །
ཡང་ཆེད་དུ་བརྗོད་པའི་ཚོམས་ལས། །སྲེད་པའི་ཟུག་རྔུ་གཅོད་མཛད་ཅིང་། །ཐེ་ཚོམ་ཐམས་
ཅད་སེལ་བ་ཡི། །ལམ་འདི་ཁྱོད་ལ་ངས་བསྟན་བྱ། ཁྱོད་ཉིད་ཀྱིས་ནི་བསྒྲུབ་བྱ་སྟེ། །དེ་བཞིན་གཤེགས་
པ་སྟོན་མཛད་ཡིན། །ཞེས་དང༌། དེའི་འགྲེལ་བར། ཐུབ་རྣམས་སྡིག་པ་ཆུ་ཡིས་བཀྲུ་བར་མི་མཛད་
ཅིང༌། །འགྲོ་བའི་སྡུག་བསྔལ་ཕྱག་གིས་ཀྱང་ནི་སེལ་མི་མཛད། །ཉིད་ཀྱི་རྟོགས་པ་གཞན་ལ་སྤོས་
པ་མ་ཡིན་ཏེ། །ཆོས་ཉིད་ཞི་བ་བསྟན་པས་གྲོལ་བར་མཛད་པ་ཡིན། །ཞེས་མདོ་ལུང་དྲངས་པ་ལྟར།
འཁོར་བ་ལས་ཐར་བའི་རྒྱུའི་གཙོ་བོ་དམ་པའི་ཆོས་བསྒྲུབ་པ་ཡིན་ལ། སངས་རྒྱས་འཇིག་རྟེན་དུ་
བྱོན་པ་ཡང་གདུལ་བྱ་འདྲེན་པའི་ཕྱིར་ཏེ། འཕྲིན་ལས་ཀྱི་གཙོ་བོ་དམ་པའི་ཆོས་སྟོན་པ་ཡིན་པའི་
ཕྱིར་རང་ལ་དངོས་སུ་ཆོས་སྟོན་པ་ལ་སོགས་སངས་རྒྱས་ཀྱི་མཛད་པ་བསྒྲུབ་པས་ཤིན་ཏུ་བཀའ་
དྲིན་ལྕི་བས་ན་གུ་རུ་སྟེ། དེ་སྔོན་གྱི་བརྡ་རྙིང་ལས་བླ་མ་ཞེས་བསྒྱུར་ཞིང་མཚན་བཏགས་ལ་བླ་མ་
ཞེས་པ་སྟེ། གོང་མ་ཞེས་རང་བས་མཐོ་བར་བཟུང་བར་བྱ་བ་མཆོག་ཏུ་བཀུར་བའི་གནས་སོ། །



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
གྲུབ་ཆེན་ལུ་ཧི་བས། །གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང་། །བླ་མ་
རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །ཅེས་པ་ལྟར་རོ། །བུདྡྷ་ཞེས་པ་གཉིད་
སངས་པ་དང་པད་འདབ་རྒྱས་པ་གཉིས་ཀ་ལ་འཇུག་ཀྱང་། དོན་འགྱུར་དུ་གཉིས་ཀ་བསྡོམས་པས་
སངས་རྒྱས་ཞེས་ཏེ། ཇི་སྐད་དུ། མ་རིག་གཉིད་ལས་སངས་ཕྱིར་དང་། །ཤེས་བྱ་ལ་ཡང་བློ་རྒྱས་
ཕྱིར། །སངས་རྒྱས་པདྨ་ལྟར་སངས་རྒྱས། །དེ་ཕྱིར་སངས་རྒྱས་མཚན་གསོལ་ཏོ། །ཞེས་པ་དང༌། ཟླ་
བ་གྲགས་པས། མ་རིག་གཉིད་ནི་རྒྱུན་ཆད་ཅིང་། །ཡང་དག་ཡེ་ཤེས་ངེས་འབྱུང་བས། །གང་ཞིག་
རྣམ་སད་དེ་སངས་རྒྱས། །སྐྱེ་བུ་གཉིད་སངས་ཇི་བཞིན་ནོ། །ཞེས་སོགས་བཀའ་བསྟན་བཅོས་ཀྱི་
ལུང་ཤིན་ཏུ་མང་བོར་སངས་རྒྱས་ཡེ་ཤེས་ཀྱི་བདག་ཉིད་ཅན་དུ་གསུངས་པའི་ཕྱིར། སངས་རྒྱས་པ་
ནས་ཡེ་ཤེས་མེད་པར་ལྟ་བ་ནི། ཆད་པར་ལྟ་བ་མི་བཟད་པའོ། །
བོ་དྷི་ས་ཏྭ་ཞེས་པ་བྱང་ཆུབ་སེམས་དཔའ་ཞེས་ཏེ་བྱང་ཆུབ་ནི་དོན་དམ་ཆོས་སྐུ་སྟེ། དེའི་ཆེད་
དུ་སེམས་པས་བྱང་ཆུབ་སེམས་དཔའ་ཞེས་ཤེར་འབྱུང་བློ་གྲོས་ཀྱིས་བཤད་ཅིང་། རྒྱ་གར་མཁས་
པའི་བཤད་ཚུལ་མང་ངོ༌། །བློ་ནི་རྣམས་ཞེས་པའོ། །ན་མོ་ཕྱག་འཚལ་བ་ན་མ་ཞེས་པ་མཆོད་པའོ། །
གསུང་རབ་ཡན་ལག་བཅུ་གཉིས་ལ་སོགས་པའི་ཆོས་ལ་མངའ་བསྒྱུར་ཞིང་། །བསྟན་པ་ལ་ཞུགས་
ཤིང་ཆོས་སྨྲ་བ་རྣམས་ཀྱི་བླ་མར་གྱུར་པས་ཆོས་ཀྱི་རྗེ་སངས་རྒྱས་བཅོམ་ལྡན་འདས་ལ་བཤད་དེ།
འདིར་དེའི་མཛད་པ་བསྒྲུབ་པས་དེ་དང་ཚུལ་མཚུངས་པས་ཆོས་ཀྱི་རྗེ་ཞེས་གསུངས་ལ། སྔར་བཤད་
ལྟར་བཀའ་དྲིན་ལྕི་བ་སོགས་ཀྱིས་བླ་མ། མཛོད་ལས། དམ་པ་དམ་མིན་འཇུག་མི་འཇུག །ཅེས་པ་
ལྟར་དགེ་བའི་བྱ་བ་ལ་འཇུག་པས་དམ་པའི་སྤྱོད་པ་བྱས་པས་དམ་པ། སངས་རྒྱས་སོགས་འཕགས་
ཆེན་གྱིས་གཞན་དོན་དུ་སྤྲུལ་བའི་སྐུ་ཅན་རྣམས་ཀྱི་སྐུའི་དམན་ཤོས་ཞབས་ཀྱི་དེ་ཉིད་པད་མོའི་
གཟུགས་སུ་བཀོད་པས་པད་མ་སྟེ་དེ་ལ་གུས་པ་ནི་ཡིད་རབ་ཏུ་དང་པས་སྒོ་གསུམ་གྱིས་ཕྱག་འཚལ་
བ་སྟེ་འདུད་པ་ཞེས་པཎྜི་ཏ་ཆོས་བཤེས་བཤད་པ་ལྟར་རོ། །ཀྱི་ནི་གཞི་མཐུན་པའི་ཚིག་གོ །ཞིང་
ཞེས་པ་འབྲེལ་བའི་ཚིག་གམ། ཕྱག་འཚལ་བར་མ་ཟད་ཅེས་སྡུད་ཚིག་གོ །འཁོར་བའི་འཇིགས་པ་
ལས་སྐྱོབ་པའི་སྐྱབས་སུ་མཆི་བ་སྟེ་སྐྱབས་སུ་འགྲོ་བའོ། །ཕྱག་འཚལ་ཞིང་སྐྱབས་སུ་སོང་ནས་ཅི་
ཞིག་དོན་དུ་གཉེར་ན། བདག་དང་སེམས་ཅན་ཐམས་ཅད་སྡུག་བསྔལ་རྒྱུ་བཅས་ལས་སྒྲོལ་བར་



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
བྱེད་པའི་ཐུགས་བརྩེ་བ་ཆེན་པོས་སངས་རྒྱས་མ་ཐོབ་ཀྱི་བར་དུ་དུས་ཐམས་ཅད་དུ་འཁོར་བའི་
གཡང་སར་ལྷུང་བ་ལས་རྗེས་སུ་བཟུང་བ་སྟེ་ཐར་བའི་ཐང་བདེ་བར་དྲང་དུ་གསོལ། འཁོར་འདས་
གཉིས། བདེན་གཉིས། མཉམ་ རྗེས། ཆོས་དང་ཆོས་ཉིད། དབུས་དང་མཐའ། ཆད་སྟོང་དང་ཆེན་
པོ་སྟོང་པ་ཉིད་སོགས་ཀྱི་རྣམ་དབྱེ་ཚུལ་བཞིན་མི་ཤེས་པའི་འཇིགས་པ་ཆེན་པོའི་གཡང་ས་ལས་
བསྐྱབ་ཏུ་གསོལ། ཞེས་པའོ། །
མཆོད་བརྗོད་བཀོད་པའི་དགོས་པ་ནི། ཡུལ་དམ་པ་ལ་མཆོད་པར་བརྗོད་པས། བསོད་
ནམས་ཆེན་པོ་སྐྱེ་སྟེ། ལྷ་ལས་ཕུལ་དུ་བྱུང་བའི་བསྟོད་པར། སྙིང་ནས་དད་དམ་ཇི་ལྟར་དགའ་
བའམ། །ཐེ་ཚོམ་གྱིས་སམ་གཞན་གྱི་ངོར་ཡང་རུང་། །གང་ཞིག་ཐུབ་དབང་ཟླ་བ་དེར་ཕྱག་བགྱིད། །
དེས་ནི་ལྷ་ཡི་ཕུན་ཚོགས་བདེ་བ་ཐོབ། །ཅེས་སོགས་ལུང་མང་ངོ༌། །བསོད་ནམས་ཅན་གྱི་བསམ་པ་
ངེས་པར་འགྲུབ་ཏེ། མདོ་རྒྱ་ཆེར་རོལ་བ་ལས། བསོད་ནམས་རྣམ་སྨིན་བདེ་སྟེར་སྡུག་བསྔལ་སེལ། །
བསོད་ནམས་ལྡན་པའི་བསམ་པ་རྣམས་ཀྱང་འགྲུབ། །བདུད་བཅོམས་ནས་ནི་བྱང་ཆུབ་མངོན་འཚང་
རྒྱ༑ ༑མྱང་འདས་ཞི་བ་བསིལ་བའི་དངོས་པོ་འཐོབ། །ཅེས་སོགས་ལུང་མང་ངོ༌། །དེས་ན་བསྟན་
བཅོས་འདིར་ཡང་ཡུལ་ཁྱད་པར་ཅན་དེ་རྣམས་ལ་ཕྱག་དང་མཆོད་པ་མཛད་པས་བསོད་ནམས་
སྤེལ་ཏེ། རྩོམ་པའི་བར་ཆད་ཞི་ནས། རྩོམ་པ་མཐར་ཕྱིན་པའི་ཆེད་དུ་མཆོད་བརྗོད་མཛད་པ་སྟེ།
དབུས་མཐའི་འགྲེལ་བཤད་དུ། བསོད་ནམས་འཕེལ་ནས་རྩོམ་པ་ལ་བར་ཆད་དང་བགེགས་ཀྱིས་
མི་ཚུགས་པར་ཚེགས་ཆུང་ངུས་རྫོགས་པར་འགྱུར་རོ། །ཞེས་ཏེ་མདོར་བསྡུས་པ་ཙམ་མོ། །
༢ བརྩམ་པར་བྱ་བ་གཞུང་གི་དོན་ལ་བརྒྱད།
གཉིས་པ་ལ་བརྒྱད་དེ། ༡ བཀའ་འཁོར་ལོ་རིམ་པ་གསུམ་གྱི་སོ་སོའི་དགོངས་དོན་ཕྱིན་ཅི་མ་
ལོག་པར་རྟོགས་ནས་སྟོན་པའི་རྒྱུ་མཚན་གྱིས་བླ་མ་ལ་གུས་པས་འདུད་པ། པ དུས་ཀྱི་འཁོར་ལོའི་
རྒྱུད་ཀྱི་བརྗོད་བྱ་གཙོ་བོར་བྱས་པའི་རྒྱུད་ཀྱི་དོན་ཕྱིན་ཅི་མ་ལོག་པར་རྟོགས་ནས་སྟོན་པའི་རྒྱུ་
མཚན་གྱིས་བླ་མ་ལ་གུས་པས་འདུད་པ། ་འཁོར་ལོ་གསུམ་ཀའི་དགོངས་དོན་ཕྱིན་ཅི་མ་ལོག་པར་
རྟོགས་ནས་སྟོན་པའི་རྒྱུ་མཚན་གྱིས་བླ་མ་ལ་གུས་པས་འདུད་པ། ་མདོ་སྔགས་གཉིས་ཀའི་དགོངས་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
དོན་ཕྱིན་ཅི་མ་ལོག་པར་རྟོགས་ནས་སྟོན་པའི་རྒྱུ་མཚན་གྱིས་བླ་མ་ལ་གུས་པས་འདུད་པ། ༥ ཁྱད་
པར་སྔགས་ཀྱི་དགོངས་དོན་ཕྱིན་ཅི་མ་ལོག་པར་རྟོགས་ནས་སྟོན་པའི་རྒྱུ་མཚན་གྱིས་བླ་མ་ལ་གུས་
པས་འདུད་པ། ༦ གཞི་ལམ་འབྲས་གསུམ་གྱི་དགོངས་དོན་ཕྱིན་ཅི་མ་ལོག་པར་རྟོགས་ནས་སྟོན་
པའི་རྒྱུ་མཚན་གྱིས་བླ་མ་ལ་གུས་པས་འདུད་པ། ༧ ཚོགས་གཉིས་ཀྱི་འབྲས་བུ་སྐུ་གཉིས་འཕྲིན་
ལས་དང་བཅས་པ་ཕྱིན་ཅི་མ་ལོག་པར་རྟོགས་ནས་སྟོན་པའི་རྒྱུ་མཚན་གྱིས་བླ་མ་ལ་གུས་པས་
འདུད་པ། ༨ འཁོར་ལོ་རིམ་གསུམ་སོགས་ཐམས་ཅད་ཀྱི་མཐར་ཐུག་ཕྱིན་ཅི་མ་ལོག་པར་རྟོགས་
ནས་སྟོན་པའི་རྒྱུ་མཚན་གྱིས་བླ་མ་ལ་གུས་པས་འདུད་པའོ། ། །
༡ བཀའ་འཁོར་ལོ་རིམ་པ་གསུམ་གྱི་སོ་སོའི་དགོངས་དོན་ཕྱིན་ཅི་མ་ལོག་པར་རྟོགས་ནས་
སྟོན་པའི་རྒྱུ་མཚན་གྱིས་བླ་མ་ལ་གུས་པས་འདུད་པ་ལ་གསུམ།
དང་པོ་ལ་གསུམ་སྟེ། ཆོས་འཁོར་དང་བོའི། ཆོས་འཁོར་གཉིས་པའི། ཆོས་འཁོར་གསུམ་པའི་
དགོངས་དོན་ཕྱིན་ཅི་མ་ལོག་པར་རྟོགས་ནས་སྟོན་པའི་རྒྱུ་མཚན་གྱིས་བླ་མ་ལ་གུས་པས་འདུད་
པའོ། །
༡ ཆོས་འཁོར་དང་བོའི་དགོངས་དོན།
དང་ པོ་ནི། འདུས་བྱས་ཆོས་རྣམས་ སོགས་ཏེ། དེ་ ཡང་ དགོངས་ པ་ ངེས་ པར་ འགྲེལ་བའི་
མདོར། དེ་ནས་བཅོམ་ལྡན་འདས་ལ་བྱང་ཆུབ་སེམས་དཔའ་དོན་དམ་ཡང་དག་འཕགས་ཀྱིས་འདི་
སྐད་ཅེས་གསོལ་ཏོ། །བཅོམ་ལྡན་འདས་ཀྱིས་དང་བོར་ཡུལ་ཝཱ་རཱ་ཎ་སཱིའི་དྲང་སྲོང་སྨྲ་བའི་རི་དྭགས་
ཀྱི་ནགས་སུ། ཉན་ཐོས་ཀྱི་ཐེག་པ་ལ་ཡང་དག་པར་ཞུགས་པ་རྣམས་ལ་འཕགས་པའི་བདེན་པ་
བཞི་རྣམ་པར་བསྟན་པས། ཆོས་ཀྱི་འཁོར་ལོ་ངོ་མཚར་རྨད་དུ་བྱུང་བ་སྔོན་ལྷར་གྱུར་པའམ། མིར་
གྱུར་བ་སུས་ཀྱང་ཆོས་དང་མཐུན་པར་འཇིག་རྟེན་དུ་མ་བསྐོར་པ་གཅིག་རབ་ཏུ་བསྐོར་ཏེ། བཅོམ་
ལྡན་འདས་ཀྱིས་ཆོས་ཀྱི་འཁོར་ལོ་དང་པོ་བསྐོར་བ་དེ་ནི་བླ་ན་མཆིས་པ། སྐབས་མཆིས་པ། དྲང་
བའི་དོན། རྩོད་པའི་ཚིག་གི་གནས་སུ་གྱུར་བ་ལགས་ལ། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་
བོ་ཉིད་མ་མཆིས་པ་ཉིད་ལས་བརྩམས། སྐྱེ་བ་མཆིས་པ་དང་། འགག་པ་མ་མཆིས་པ་དང་། གཟོད་
50



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
མ་ནས་ཞི་བ་དང་། རང་བཞིན་གྱིས་ཡོངས་སུ་མྱ་ངན་ལས་འདས་པ་ཉིད་ལས་བརྩམས་ཏེ། ཐེག་པ་
ཆེན་པོ་ལ་ཡང་དག་པར་ཞུགས་པ་རྣམས་ལ་སྟོང་བ་ཉིད་སྨོས་པའི་རྣམ་པས་ཆེས་ངོ་མཚར་རྨད་དུ་
བྱུང་བའི་ཆོས་ཀྱི་འཁོར་ལོ་གཉིས་པ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་གཉིས་
པ་བསྐོར་བ་དེ་ཡང་བླ་ན་མཆིས་པ་སྐབས་མཆིས་པ་དྲང་བའི་དོན་རྩོད་པའི་ཚིག་གི་གནས་སུ་གྱུར་
པ་ལགས་ཀྱི། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས།
སྐྱེ་བ་མ་མཆིས་པ་ཉིད་དང་། འགག་པ་མ་མཆིས་པ་ཉིད་དང་། གཟོད་མ་ནས་ཞི་བ་ཉིད་དང་། རང་
བཞིན་གྱིས་ཡོངས་སུ་མྱ་ངན་ལས་འདས་པ་ཉིད་ལས་བརྩམས་ཏེ། ཐེག་པ་ཐམས་ཅད་ལ་ཡང་དག་
པར་ཞུགས་པ་རྣམས་ལ། ལེགས་པར་རྣམ་པ་ཕྱེ་བ་དང་ལྡན་པ་ཤིན་ཏུ་ངོ་མཚར་རྨད་དུ་བྱུང་བའི་
ཆོས་ཀྱི་འཁོར་ལོ་གསུམ་པ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་གསུམ་པ་བསྐོར་
བ་འདི་ནི་བླ་ན་མ་མཆིས་པ། སྐབས་མ་མཆིས་པ། ངེས་པའི་དོན་ལགས་ཏེ། རྩོད་པའི་ཚིག་གི་
གནས་སུ་གྱུར་པ་མ་ལགས་སོ། །ཞེས་གསུངས་པས་འཁོར་ལོ་རིམ་པ་གསུམ་གྱི་དང་པོ་འཕགས་
པའི་བདེན་པ་བཞིའི་ཆོས་ཀྱི་འཁོར་ལོ་བསྐོར་ཏེ། བདེན་པ་བཞི་ནི། སྡུག་བསྔལ་དང་། སྡུག་བསྔལ་
ཀུན་འབྱུང་བ་དང་། སྡུག་བསྔལ་འགོག་པ་དང༌། སྡུག་བསྔལ་འགོག་པར་འགྲོ་བའི་ལམ་འཕགས་
པའི་བདེན་པའོ། །
དང་པོའི་མཚན་ཉིད་ནི། ཉོན་མོངས་པའི་ཟག་བཅས་འབྲས་བུའི་བསྡུས་པའི་ཆའོ། །མཚན་
གཞི་ནི། ལས་ཉོན་གྱི་དབང་གིས་བྱུང་བའི་སྣོད་དང་བཅུད་ཀྱི་འཇིག་རྟེན་ཏེ། མངོན་པ་ཀུན་བཏུས་
ལས། སྡུག་བསྔལ་གྱི་བདེན་པ་གང་ཞེ་ན། སེམས་ཅན་སྐྱེ་བ་དང་སྐྱེ་བའི་གནས་ཀྱིས་ཀྱང་རིག་
པར་བྱའོ། །ཞེས་སོ། །དེ་འདྲའི་སྣོད་བཅུད་འདི་ཐམས་ཅད་ཟག་བཅས་ཀྱི་ལས་དང་ཉོན་མོངས་པའི་
གཞན་དབང་དུ་གྱུར་པས་སྡུག་བསྔལ་བ་སྟེ། དེ་ཡང་སྡུག་བསྔལ་གསུམ་མམ་བརྒྱད་ཀྱིས་ཅི་རིགས་
པར་རོ། །སྡུག་བསྔལ་ཡང་བསྡུ་ན་སྡུག་བསྔལ་གྱི་སྡུག་བསྔལ་དང་། འགྱུར་བའི་སྡུག་བསྔལ་དང་། །
འདུ་བྱེད་ཀྱི་སྡུག་བསྔལ་གསུམ་དུ་འདུ་ལ། ཕྱེ་ན་སྐྱེ་རྒ་ན་འཆི་མི་སྡུག་པ་དང་ཕྲད་པ་ལྔ་ནི་སྡུག་
བསྔལ་གྱི་སྡུག་བསྔལ་ལོ། །སྡུག་པ་དང་བྲལ་བ། འདོད་པ་བཙལ་ཏེ་མ་རྙེད་པ་གཉིས་ནི་འགྱུར་
བའི་སྡུག་བསྔལ་ལོ། །མདོར་ན་ཉེ་བར་ལེན་པའི་ཕུང་པོ་ལྔ་ནི་སྡུག་བསྔལ་ལོ། །ཞེས་པ་འདུ་བྱེད་
༢པས་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཀྱི་སྡུག་བསྔལ་ཞིབ་ཏུ་ཀུན་བཏུས་ལས་བཤད་དོ། །རྐང་གྲངས་བརྒྱད་དོ། །
གཉིས་པའི་མཚན་ཉིད་ནི། ཉོན་མོངས་པའི་ཟག་བཅས་རྒྱུས་བསྡུས་པའི་ཆའོ། །མཚན་གཞི་
ནི༑ ཟག་བཅས་ཀྱི་ལས་དང་ཉོན་མོངས་པ་སྟེ། མངོན་པ་ཀུན་འདུས་ལས། ཀུན་འབྱུང་བའི་བདེན་
པ་གང་ཞེ་ན། ཉོན་མོངས་པ་དང་ཉོན་མོངས་པའི་དབང་གིས་བྱུང་བའི་ལས་སོ་ཞེས་སོ། །ཉོན་
མོངས་པ་ལ་རྩ་ཉོན་དྲུག་ཉེ་ཉོན་ཉི་ཤུ། ཟག་བཅས་ཀྱི་ལས་ལ་འདོད་ཁམས་ཀྱི་བདེ་འགྲོའི་རྒྱུ་
བསོད་ནམས་དང་། ངན་འགྲོའི་རྒྱུ་བསོད་ནམས་མ་ཡིན་པ་དང་། ཁམས་གོང་དུ་སྐྱེ་བའི་རྒྱུ་མི་གཡོ་
བའི་ལས་ཏེ། ཞིབ་ཏུ་ཆོས་མངོན་པ་གཉིས་ལས་ཤེས་དགོས་སོ། །
གསུམ་པ་འགོག་བདེན་ལ། མངོན་པ་མཛོད་དུ། ཆོས་སྐྱེ་བའི་གེགས་བྱེད་པ་མིན་གྱི་ཆོས་ད་
ལྟར་གནས་པའི་གེགས་བྱེད་པ་མི་རྟག་པའི་འགོག་པ་དང་། དགག་བྱ་སེམས་སེམས་བྱུང་སྐྱེ་བ་ལ་
གེགས་བྱེད་ཀྱང་རེ་ཤིག་ཡིན་གྱི་གཏན་དུ་མིན་པ་སྐྱེ་བའི་འགོག་པ་འདུ་ཤེས་མེད་པ་དང༌། སྙོམས་
འཇུག་གི་འགོག་པ་སྙོམས་འཇུག་གཉིས་དང་། དགག་བྱ་ད་ལྟར་དུ་སྐྱེ་བ་ལ་གཏན་དུ་གེགས་བྱེད་
པ་སོ་སོར་བརྟགས་མིན་གྱི་འགོག་པ་དང༌། སོ་སོར་བརྟགས་འགོག་ཏེ་ལྔ་ཆར་འགོག་བདེན་མཚན་
ཉིད་པར་བྱེ་བྲག་སྨྲ་བ་འདོད་ལ། མདོ་སྡེ་བ་ནི། སོ་སོར་བརྟགས་འགོག་འགོག་བདེན་མཚན་ཉིད་
པ་དང་། གཞན་བཞི་ནི་བཏགས་པ་པར་འདོད་དོ། །
སོ་སོར་བརྟགས་འགོག་གི་མཚན་ཉིད་ནི། འདུས་མ་བྱས་གང་ཞིག ཉོན་མོངས་པའི་ཟག་མེད་
འབྲས་བུས་བསྡུས་པའི་ཆའོ། །མཚན་གཞི་ནི། འཇིག་རྟེན་པའི་ལམ་གྱི་སྤང་བྱ་ཉོན་མོངས་པའམ་
དེའི་ས་བོན་ཅི་རིགས་པ་ཉམས་སྨད་པས་བཀག་པའི་འགོག་པ་ནི་བརྡའི་འགོག་པ་སྟེ་བཏགས་པ་
བ་ཡིན་ལ། མཚན་ཉིད་པ་ནི་ཟག་པ་མེད་པའི་ཤེས་རབ་ཀྱིས་སྤང་བྱ་ཉོན་མོངས་པའམ་དེའི་ས་
བོན་ཅི་རིགས་པའམ་མཐའ་དག་འགགས་པས་ཐོབ་པའི་བྲལ་འབྲས་སུ་གྱུར་པའི་འདུས་མ་བྱས་
ཀྱི་དགེ་བ་ཐམས་ཅད་དོ། །མཛོད་ལས། སོ་སོར་བརྟགས་པས་འགོག་པ་གང༌། །བྲལ་བའོ་ཞེས་
དང༌། ཀུན་བཏུས་ལས། དེ་བཞིན་ཉིད་ལ་དམིགས་པས་གང་དུ་ཟག་པ་དང་བཅས་པའི་དངོས་
པོ་འགགས་པ་ནི་འགོག་པའོ། །ཞེས་སོ། །
བཞི་པ་ལམ་བདེན་གྱི་མཚན་ཉིད་ནི། འདུས་བྱས་གང་ཞིག ཉོན་མོངས་པའི་ཟག་མེད་རྒྱུས་
པ



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད། །
པོད་གསུམ་པ།
བསྡུས་པའི་ཆའོ། །མཚན་གཞི་ནི། ཀུན་བཏུས་ལས། ཐར་པའི་ལམ་ལྔ་ཀ་ལ་བཤད་ཅིང་། དེའི་
འགྲེལ་བར་རྒྱལ་བའི་སྲས་ཀྱིས་ལམ་གྱི་བདེན་པ་འཁོར་དང་བཅས་པ་ཞེས་དང༌། དེའི་འགྲེལ་
བཤད་དུ། ཚོགས་སྦྱོར་ནི་འཇིག་རྟེན་པ་ཉིད་ཀྱི་ཕྱིར། ལམ་གྱི་བདེན་པ་མིན་གྱི་ལམ་གྱི་འཁོར་
ཏེ་དེ་འབྱུང་བར་བྱེད་པའི་ཕྱིར་རོ། །ཞེས་གསུངས་མོད། དཔྱད་པར་བྱ་བ་ཡོད་དེ་མང་དོགས་སོ། །
བདེན་བཞིའི་སྒྲ་དོན་ནི། ཁམས་གསུམ་སོགས་ཟག་བཅས་འབྲས་བསྡུས་འདི་ནི་རྣམས་ཅི་
རིགས་པ་སྡུག་བསྔལ་ཉིད་དུ་བདེན་པས་ན་སྡུག་བསྔལ་གྱི་བདེན་པ། དེར་འཕགས་པ་རྣམས་ཀྱིས་
མངོན་སུམ་དུ་གཟིགས་པས་སྡུག་བསྔལ་འཕགས་པའི་བདེན་པ་ཞེས་བྱ་ལ། སོ་སྐྱེས་རྣམས་ཀྱིས་
སྡུག་བསྔལ་དུ་མ་མཐོང་བར་བདེ་བར་བཟུང་བས་སོ་སྐྱེའི་བདེན་པ་ཞེས་མ་སྨོས་པར། ཆོས་མངོན་
པ་ལས་བཤད་དོ། །ཟག་བཅས་རྒྱུས་བསྡུས་འདི་རྣམས་འབྲས་བུ་སྡུག་བསྔལ་སྐྱེད་བྱེད་དུ་བདེན་
པས་ཀུན་འབྱུང་གི་བདེན་པ། དེར་འཕགས་པས་མངོན་སུམ་དུ་གཟིགས་ཞེས་སོགས་འདོན་པ་
བསྒྱུར་རོ། །
སྡུག་བསྔལ་ཀུན་འབྱུང་ཞེས་པ་ནི། ཟག་བཅས་ཀྱི་ལས་ཉོན་སྤྱིར་བཏང་གི་དབང་དུ་བྱས་
ཀྱི་སོ་སོ་རེ་རེ་དེར་བཤད་དུ་མི་རུང་ངོ། །སྡུག་བདེན་སོགས་ལ་སོ་སོར་རྟོགས་པའི་ཤེས་རབ་ནི།
སོ་སོར་བརྟག་པ་སྟེ། གཙོ་བོ་ཟག་མེད་ཀྱི་ཤེས་རབ་ཞིག་ཡིན་ལ་དེའི་བྱེ་བྲག་བར་ཆད་མེད་པའི་
ལམ་གྱིས་ཐོབ་པར་བྱ་བའི་འགོག་པ་ཡིན་པས་སོ་སོར་བརྟགས་པའི་འགོག་པ་ཞེས་བར་གྱི་ཚིག་མི་
མངོན་པར་བྱས་པ་སྟེ་བ་གླང་གི་ཤིང་རྟ་ཞེས་པ་བཞིན། ཞེས་མཛོད་འགྲེལ་ལ་སོགས་པ་ལས་བཤད་
དོ༑ ༑དེར་འཕགས་པས་གཟིགས་ཞེས་སོགས་འདུན་པ་བསྒྱུར་རོ། །རང་གི་བྱང་ཆུབ་ཏུ་ཕྱིན་བྱེད་
དམ་ཐར་ལམ་དུ་བདེན་པས་ལམ་གྱི་བདེན་པ། དེར་འཕགས་པས་མངོན་སུམ་དུ་གཟིགས་ཞེས་
སོགས་འདོན་པ་བསྒྱུར་རོ། །དེ་ཕྱིར་ཚོགས་ལམ་ཡང་ལམ་བདེན་དུ་འཐད་པར་མངོན་ནོ། །་
དེ་ལྟ་བུའི་བརྗོད་བྱ་བདེན་པ་བཞི་ལས་བརྩམས་ཏེ་འཁོར་ལོ་དང་པོ་བསྐོར་ཏེ། དེ་ཡང་
འཕགས་པའི་བདེན་བཞི་ལ་ལན་གསུམ་དུ་བཟླས་པ་རྣམ་པ་བཅུ་གཉིས་ཀྱི་ཆོས་ཀྱི་འཁོར་ལོ་
བསྐོར། ཞེས་འདུལ་བ་ལུང་ལས་འབྱུང་སྟེ། དགེ་སློང་དག་སྔོན་མ་ཐོས་པའི་ཆོས་རྣམས་ལ་འདི་ནི་
སྡུག་བསྔལ་འཕགས་པའི་བདེན་པའོ་ཞེས་ཚུལ་བཞིན་དུ་ཡིད་ལ་བྱེད་ན་མིག་སྐྱེས་སོ། །ཤེས་པ་
ཕས་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
དང༌། རིག་པ་དང༌། བློ་སྐྱེས་སོ་འདི་ནི་སྡུག་བསྔལ་ཀུན་འབྱུང་བའོ། །འདི་ནི་སྡུག་བསྔལ་འགོག་
པའོ། །འདི་ནི་སྡུག་བསྔལ་འགོག་པའི་འགྲོ་བའི་ལམ་འཕགས་པའི་བདེན་པའོ། །ཞེས་ཚུལ་བཞིན་
དུ་ཡིད་ལ་བྱེད་པ་ཞེས་སོགས་དང༌། སྔོན་མ་མཐོང་པའི་ཆོས་རྣམས་ལ་སྡུག་བསྔལ་འཕགས་པའི་
བདེན་པ་དེ་བདག་གིས་མངོན་པར་ཤེས་པས་ཡོངས་སུ་ཤེས་པར་བྱའོ། ། ཞེས་ཚུལ་བཞིན་དུ་ཞེས་
སོགས་དང༌། སྔོན་མ་ཐོས་པའི་ཆོས་རྣམས་ལ་སྡུག་བསྔལ་འཕགས་པའི་བདེན་པ་དེ་བདག་གིས་
མངོན་པར་ཤེས་པས་ཡོངས་སུ་ཤེས་སོ། །ཞེས་ཚུལ་བཞིན་དུ་ཞེས་སོགས་སོ། །དེ་ལ་ལན་གསུམ་
ནི་ངོ་བོ་དང་བྱ་བ་དང་མཐར་ཐུག་པ་ལ་བཟླས་པ་དང་། རྣམ་པ་བཅུ་ནི་བཟླས་པ་རེ་རེ་ལ་ཟག་མེད་
ཀྱི་ཤེས་རབ་ཀྱིས་མངོན་སུམ་དུ་གྱུར་པའི་ཕྱིར་མིག་དང༌། ཐེ་ཚོམ་དང་བྲལ་བས་ན་ཤེས་པ་དང༌།
ཡང་དག་པའི་དོན་རྟོགས་པས་ན་རིག་པ་དང་། བློ་རྣམ་པར་དག་པས་ན་བློ་སྐྱེས་སོ། །ཞེས་པའོ། །
དེ་དག་ཀྱང་གསུམ་ཚན་དང་བཅུ་གཉིས་ཚན་དུ་ཆོས་མཐུན་པས་ན་དེ་ལྟར་བཤད་དེ་གཉིས་དང་
གནས་བདུན་ལ་མཁས་པར་བསྟན་པ་བཞིན་ནོ། །གཞན་ཡང་བཟླས་པ་འདི་དག་གི་གྲངས་བཞིན་
དུ་ལམ་གསུམ་བསྟན་ཏོ། །ཞེས་ཀྱང་ཟེར་རོ། །
བྱེ་བྲག་ཏུ་སྨྲ་བ་ནི། མཐོང་ལམ་པ་ཁོ་ན་ཆོས་འཁོར་དུ་འདོད་པའི་རྒྱུ་མཚན་དང་བཅས་པ་
མཛོད་དུ་བཤད་ལ། དབྱིག་གཉེན་ནི་སྔར་བཤད་པ་ལྟར་གྱི་ལན་གསུམ་དུ་བཟླས་པའི་གསུང་རབ་
ལུང་གི་ཆོས་དེ་ཉིད་བདེན་བཞི་ལན་གསུམ་དུ་བཟླས་པ་རྣམ་པ་བཅུ་གཉིས་ཀྱི་ཆོས་འཁོར་ཡིན་
ནོ་གསུངས། ངེས་དོན་དུ་རྗོད་བྱེད་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་བརྗོད་བྱ་ལམ་ལྔ་ཐམས་ཅད་
ཆོས་འཁོར་དུ་སངས་རྒྱས་གཉིས་པ་དབྱིག་གཉེན་ལ་སོགས་པས་བཞེད་དོ། །བརྗོད་བྱ་བདེན་པ་
བཞི་པོ་རེ་རེ་ལ་ཡང་དོན་རྣམ་པ་བཞི་བཞི་སྟེ། རེས་འགའ་སྐྱེ་བས་མི་རྟག་པ། ཆགས་སོགས་ཀྱི་
རྟེན་བྱེད་ཅིང་ཟག་བཅས་ལས་ཉོན་གྱི་གཞན་དབང་གྱུར་པས་སྡུག་བསྔལ་བ་གང་ཟག་གི་བདག་
རྟག་པས་བདག་གིར་བཟུང་བྱའི་བདག་གི་བས་སྟོང་པས་སྟོང་པའམ། དོན་གཞན་གྱུར་གྱི་གང་
ཟག་གི་བདག་གིས་སྟོང་པས་སྟོང་པ། རང་ཉིད་གང་ཟག་བདག་དང་གཅིག་ཏུ་མེད་པས་བདག་
མེད་པའི་རྣམ་པ་བཞི་ནི་སྡུག་བདེན་གྱི་རྣམ་པའོ། །ཡང་སྲིད་འབྱུང་བའི་བྱེད་རྒྱུ་ཡིན་པས་རྒྱུ། སྡུག་
བསྔལ་གྱི་རྫས་རིགས་ཀུན་འབྱུང་བས་ཀུན་འབྱུང་བ། སྡུག་བསྔལ་དྲག་ཏུ་བསྐྱེད་པས་རབ་སྐྱེ། སྡུག་



པོད་གསུམ་པ།
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
བསྔལ་བརྒྱུད་མར་འབྱུང་བྱེད་ཡིན་པས་རྐྱེན་གྱི་རྣམ་པ་དེ་བཞིན་ནི་ཀུན་འབྱུང་གིའོ། །
སྡུག་བསྔལ་འགགས་པས་འགོག་པ། རྒྱུ་ཆགས་སོགས་ཞི་བས་ཞི་བ། གང་ཟག་གི་བདག་
མེད་པས་གྱ་ནོམ་པའི་རྣམ་པ། སྤང་བྱ་ཆགས་སོགས་སླར་མི་ལྡོག་པར་སོང་བས་ངེས་པར་འབྱུང་
བའི་རྣམ་པ་བཞི་ནི། འགོག་བདེན་གྱི་རྣམ་པར་ཚད་མ་རྒྱན་མཁན་པོ་སོགས་ཆོས་ཀྱི་གྲགས་པའི་
དགོངས་པར་འཆད་དོ། །ཀུན་བཏུས་ལྟར་ན། རྒྱུ་ཉོན་མོངས་དང་བྲལ་བས་འགོག་པ། འབྲས་བུ་
སྡུག་བསྔལ་དང་བྲལ་བའི་ཞི་བ། ཉོམ་མོངས་དང་བྲལ་བའི་གཙང་བ། སྡུག་བསྔལ་དང་བྲལ་བས་
བདེ་བའི་རང་བཞིན་གྱ་ནོམ་པ། སླར་མི་ལྡོག་པར་སོང་བའོ་རྟག་པ། དོན་དམ་པར་དགེ་བའི་རང་
གཞན་ལ་ཕན་པའི་གཞི་ཡིན་པ་བཞིན་ཡིན་པས་ངེས་འབྱུང་གི་རྣམ་པ་ཞེས་སོ། ། །
བྱང་ཆུབ་དུ་བགྲོད་པར་བྱེད་པའི་ལམ། མ་རིག་པ་ཆགས་སོགས་ཀྱི་གཉེན་པོ་བྱེད་པས་རིག་
པ༑ སེམས་ཕྱིན་ཅི་མ་ལོག་པར་བསྒྲུབ་པས་སྒྲུབ་པ། རྟག་ཆད་ཀྱི་གནས་སུ་འབྱུང་བར་བྱེད་པས་
ངེས་འབྱིན་གྱི་རྣམ་པ་བཞི་ནི་ལམ་བདེན་གྱི་རྣམ་པ་སྟེ། དེ་རྣམས་རྣམ་འགྲེལ་མངོན་པ་གོང་འོག་
སོགས་ཀྱི་དགོངས་པའོ། །ལུང་མང་དོགས་པས་བཞག་གོ །དམིགས་ཡུལ་བདེན་བཞི་ལ་དམིགས་
ནས་མི་རྟགས་སོགས་བཅུ་དྲུག་གི་རྣམ་པ་ཅན་གྱི་ཚོགས་སྦྱོར་ལ་སོགས་པའི་ལམ་ལྔ་བསྒོམ་པའི་
ཚུལ་ལ་སོགས་པ་མངོན་པ་གོང་འོག་སོགས་ལས་ཤེས་པར་བྱའོ། ། ་
ཡང་ཆོས་ཀྱི་སྡོམ་མམ། ཆོས་ཀྱི་རྟགས་རྣམ་པ་བཞི་བཀའ་སྩལ་ཏེ། འདུས་བྱས་ཐམས་ཅད་མི་རྟག
ཟག་(པ་དང་)བཅས་ ་པ་ཐམས་ཅད་》སྡུག་ བསྔལ། ཆོས་ ཐམས་ཅད་)བདག་ མེད་ (བ། མྱ་ངན་ལས་འདས་པ་
ཐམས་ཅད་)ཞི་བའོ། །ལམ་མངོན་པར་རྟོགས་པའི་ཚུལ་ཡང་གསུངས་ཏེ། དགེ་སློང་དག་གཟུགས་རྟག་
པ་ཡིན་ནམ། མི་རྟག་པ་ཡིན། བཙུན་པ་མི་རྟག་པ་ལགས་སོ། །གང་མི་རྟག་པ་དེ་བདེ་འམ་སྡུག་
བསྔལ་བ་ཡིན། བཙུན་པ་སྡུག་བསྔལ་བ་ལགས་སོ། །གང་མི་རྟག་པ་རྣམ་པར་འགྱུར་བའི་ཆོས་
ཅན་དེ་ལ་འདི་ནི་ངའོ་འདི་ནི་ངའི་འོ། །ཞེས་པ་ལྟར་རུང་ངམ། བཙུན་པ་མ་ལགས་སོ། །ཞེས་སོགས་
ཏེ་ཟག་བཅས་མི་རྟག་པར་རྟོགས་པ་ལས་སྡུག་བསྔལ་དུ་རྟོགས་པ་དང༌། དེ་ལས་བདག་མེད་དུ་
རྟོགས་པར་འབྱུང་ཏེ། རྣམ་འགྲེལ་ལས། སྟོང་ཉིད་ལྟ་བས་གྲོལ་བར་འགྱུར། །སྒོམ་པ་ལྷག་མ་དེ་
དོན་ཡིན། །དེ་ཕྱིར་མི་རྟག་ལས་སྡུག་བསྔལ། །སྡུག་བསྔལ་ལས་ནི་བདག་མེད་གསུངས། །ཞེས་
55



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ། །
སོགས་རྒྱས་པར་རྟོགས་དགོས་སོ། །
དེ་ལྟ་བུའི་ཆོས་འཁོར་གྱི་དགོངས་པའི་དོན་ཇི་བཞིན་རྟོགས་ནས་སྟོན་པའི་རྒྱུ་མཚན་གྱིས་བླ་
མ་ལ་གུས་པས་འདུད་ཅེས་སྟོན་པ་ནི། འདུས་བྱས་ཆོས་རྣམས་ཞེས་སོགས་ཏེ་རྒྱུ་དང་རྐྱེན་དུ་འདུས་
པའམ་ཚོགས་ནས་བསྐྱེད་པས་འདུས་བྱས་ཏེ་ཟག་བཅས་ཟག་མེད་ཀྱི་དངོས་པོ་ཐམས་ཅད་རྣམས་
ཞེས་མང་ཚིག་སྨོས་པའི་བསྟན་ཏོ། །དེ་ཐམས་ཅད་རང་གི་མཚན་ཉིད་འཛིན་པས་ཆོས་ཏེ་དེའི་དོན་
ནི་རང་རང་ཇི་ལྟར་གནས་པ་ལྟར་མཚོན་པར་བྱེད་པའམ་རྟོགས་པར་བྱེད་པའི་དོན་རྣམས་ལ་འདིར་
མཚན་ཉིད་ཅེས་ཟེར་ལ་རང་གྲུབ་ཙམ་ནས་དེར་གནས་པས་ན་དེ་འཛིན་པ་ཞེས་བརྗོད་དོ། །དེ་ལྟར་
ན་རྒྱུ་རྐྱེན་འབྲས་བུ་གསུམ་ཏེ་མཛོད་སོགས་ལས་རྒྱུ་དྲུག་རྐྱེན་བཞི་འབྲས་བུ་ལྔ་ཞེས་བཤད་དེ།
བྱེད་རྒྱུ་ལྷན་ཅིག་འབྱུང་བ་དང༌། །སྐལ་མཉམ་མཚུངས་པར་ལྡན་པ་དང༌། །ཀུན་དུ་འགྲོ་དང་རྣམ་
སྨིན་སྟེ། །རྒྱུ་ནི་རྣམ་པ་དྲུག་ཏུ་འདོད། །རང་ལས་གཞན་པ་བྱེད་རྒྱུའི་རྒྱུ། །ལྷན་ཅིག་འབྱུང་གང་
ཕན་ཚུན་འབྲས། །འབྱུང་བཞི་སེམས་ཀྱི་རྗེས་འཇུག་དང༌། །སེམས་དང་མཚན་ཉིད་མཚན་གཞི་
བཞིན། །སྐལ་མཉམ་རྒྱུ་ནི་འདྲ་བའོ། །རང་རིས་པའོ་སྔར་སྐྱེས་རྣམས། །མཚུངས་ལྡན་རྒྱུ་ནི་སེམས་
དག་དང༌། །སེམས་བྱུང་རྟེན་མཚུངས་ཅན་རྣམས་སོ། །ཀུན་འགྲོ་ཞེས་བྱ་ཉོན་མོངས་ཅན། །རྣམས་
ཀྱིས་རང་ས་ཀུན་འགྲོ་ལྔ། །རྣམ་སྨིན་རྒྱུ་ནི་མི་དགེ་དང་། །དགེ་བ་ཟག་བཅས་རྣམས་ཁོ་ན། །ཞེས་
དང༌། རྐྱེན་ནི་བཞི་པོ་དག་ཏུ་གསུངས། ཞེས་ཏེ་མདོ་ལས། རྐྱེན་ཉིད་ནི་བཞི་སྟེ། རྒྱུའི་རྐྱེན་དང་།
དེ་མ་ཐག་པ་དང་། དམིགས་པ་དང་། བདག་པོའི་རྐྱེན་ཉིད་དོ། །ཞེས་སོ། །དེ་བཞིན་རིམ་བཞིན་
རྒྱུ་ཞེས་བྱ་བ་རྒྱུ་ལྔ་ཡིན། སེམས་དང་སེམས་བྱུང་སྐྱེས་པ་རྣམས། ཐ་མ་མིན་མཚུངས་དེ་མ་ཐག་
དམིགས་པ་ཆོས་རྣམས་ཐམས་ཅད་དོ། །བྱེད་རྒྱུ་ཞེས་བྱ་བདག་པོར་བཤད། ཅེས་དང་། འདུས་
བྱས་བྲལ་བཅས་འབྲས་བུ་ཡིན། འདུས་མ་བྱས་ལ་དེ་དག་མེད། ཅེས་ཏེ་འབྲས་བུ་ལྔ་ནི། རྣམ་སྨིན་
གྱི༑ རྒྱུ་མཐུན་གྱི། བྲལ་བའི། སྐྱེས་བུ་བྱེད་པའི། བདག་པོའི་འབྲས་བུ་རྣམས་སོ། །རྣམ་སྨིན་ལུང་
དུ་མ་བསྟན་ཆོས། །སེམས་ཅན་བརྗོད་ལུང་བསྟན་ཕྱིས་འབྱུང་། །རྒྱུ་མཐུན་རྒྱུ་དང་འདྲ་བའོ། །བྲལ་
བ་བློ་ཡིས་ཟད་པའོ། །གང་གི་སྟོབས་ཀྱིས་གང་སྐྱེ་བ། །འབྲས་དེ་སྐྱེས་བུའི་ཕྱེད་ལས་སྐྱེ། །སྔོན་
བྱུང་མ་ཡིན་འདུས་བྱས་ནི། །འདུས་བྱས་ཁོ་ནའི་བདག་པོའི་འབྲས། །ཞེས་དང་། བཞི་ཡིས་སེམས་



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
དང་སེམས་བྱུང་རྣམས། །གསུམ་གྱིས་སྙོམས་པར་འཇུག་རྣམ་གཉིས། །གཞན་ནི་གཉིས་པོ་དག་
ལས་སྐྱེས། ། ཞེས་ཏེ་བརྗོད་པར་བྱ་བ་མང་སྟེ། ཕལ་ཆེར་བྱེ་བྲག་སྨྲ་བའི་ལུགས་ཡིན་ལ། མདོ་
སེམས་དབུ་མ་པའི་འདོད་ཚུལ་ཤེས་པར་བྱ་དགོས་ཏེ། འདིར་མང་དོགས་པས་མ་བྲིས་སོ། ། ་་
དེ་ལྟར་ན་འདུས་བྱས་ཀྱི་དངོས་པོ་ཐམས་ཅད་རེ་འགའ་བ་ཡིན་པས་མི་རྟག་སྟེ། རི་གཟར་
བོའི་ངོས་ལ་ཆུ་ཐོག་སོགས་ལས་གསར་དུ་བྱུང་བའི་འབབ་ཆུ་བཞིན་ནམ། དུས་མཐའི་སྐད་ཅིག་
གིས་སྐྱེ་འགག་བྱེད་པས་མི་རྟག་སྟེ། རི་གཟར་པོའི་ངོས་ཀྱི་འབབ་ཆུ་ཐུར་དུ་མགྱོགས་པར་འགྲོ་བ་
བཞིན། རྫས་ཡོད་ཀྱི་འདུས་བྱས་རྣམས་དུས་མཐའི་སྐད་ཅིག་གིས་སྐྱེ་འགག་བྱེད་པས་ན་དུས་
མཐའི་སྐད་ཅིག་གཉིས་ཙམ་ཡང་མི་སྡོད་པས་མི་བརྟན་ཏེ་དུས་མཐའི་སྐད་ཅིག་གཉིས་ཙམ་མ་ཞིག་
པར་སྡོད་ནའང་རྟག་པར་འགྱུར་བས་སྡུག་བདེན་གྱི་ཕྱིན་ཅི་ལོག་གི་རྣམ་པ་སྟོན་པ་ན་མི་བརྟན་
པ་ཞེས་སློབ་དཔོན་ཆོས་གྲགས་ཀྱིས་སྨོས་པར་པཎྜིཏ་ཤཱཀྱ་བློས་བཤད་དོ། ། །
ཡང་ན་རྒྱུན་གྱིས་འཇིག་པས་མི་རྟག་སྐད་ཅིག་གིས་འགྱུར་བ་སྟེ་དཔེར་ན་བར་སྣང་དུ་གསར་
དུ་བྱུང་ཞིང་དེ་མ་ཐག་ཡལ་བར་འགྱུར་བའི་སྤྲིན་བཞིན་དང་དེ་འདྲའི་གློག་བཞིན་དང་། རྩྭ་རྩེའི་
ཟིལ་བ་ཡུན་རིང་དུ་མི་གནས་པ་བཞིན། ཡང་ན་འདུས་བྱས་ཐམས་ཅད་གསར་དུ་སྐྱེ་བའི་ཆོས་ཅན་
ཡིན་པས་མི་རྟག་ཞེས་སྤྱིར་བསྟན་ནས་སྐད་ཅིག་གིས་མི་བརྟན་པ་སྟེ་འགག་རྒྱུན་གྱིས་འགྱུར་བའི་
ཆོས་ཅན་ཏེ། དཔེར་ན་ཞེས་པ་དཔེ་རྣམས་སྦྱར་རོ། །འདིར་ཆོས་ཅན་ནི་མཚན་ཉིད་དམ་རང་བཞིན་
ཏེ་རང་ཉིད་ཇི་ལྟར་གནས་པ་ལྟར་གྱི་ངང་ཚུལ་ལོ། །དེ་ལྟར་ན་འདུས་བྱས་ཐམས་ཅདམི་རྟག་་ཅིང་
མི་བརྟན་པའམ་འགྱུར་བའི་ངང་ཚུལ་ཅན་ཡིན་པས་དེ་རྣམས་ཀྱི་ཆོས་ཅན་ཞེས་སྨོས་པ་སྟེ། ཆུ་ཐུར་
དུ་ལྷུང་བའི་ཆོས་ཅན་ཞེས་པ་བཞིན་ནོ། །
རྒྱ་ཆེར་རོལ་པའི་མདོ་ལས། འདུ་བྱེད་མི་རྟག་བརྟན་པ་མ་ཡིན་ཏེ། །རྫ་སོ་མ་བཏང་ལྟ་བུར་
འཇིག་པའི་བདག །གཞན་གྱི་རྫས་ནི་བརྙན་པོ་བྱས་དང་མཚུངས། །བྱེ་མའི་གྲོང་ཁྱེར་ལྟ་བུར་རིང་
མི་ཐོགས། །འདུ་བྱེད་འདི་དག་འཇིག་པའི་ཆོས་ཅན་ཏེ། །དབྱར་གྱི་ཞལ་ཞལ་ཇི་ལྟར་འགོག་པ་
བཞིན། །ཆུ་ངོགས་བྱེ་མ་ཡོད་པ་འདྲ་བ་སྟེ། །རྐྱེན་ལ་རག་ལས་རང་བཞིན་ཉམ་ཆུང་བ། །འདུ་བྱེད་
མར་མེའི་འོད་འཕྲོ་འདྲ་བ་སྟེ། །མྱུར་དུ་འབྱུང་ཞིང་འགག་པའི་ཆོས་ཅན་ཡིན། །རླུང་དང་མཚུངས་
57



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
པར་རིང་དུ་མི་གནས་ལ། །སླུ་བ་ལྟ་བུར་ཉམ་ཆུང་སྙིང་པོ་མེད། །འདུ་བྱེད་གཡོ་བ་མེད་ཅིང་སྟོང་
པ་སྟེ། །བརྟགས་ན་ཆུ་ཤིང་དག་གི་སྙིང་པོ་འདྲ་། །སྒྱུ་མ་ལྟ་བུར་སེམས་ནི་རྨོངས་པར་བྱེད། །ལག་
བཅངས་སྟོང་བའི་བྱིས་པ་འབྲིད་དང་མཚུངས། །འདུས་བྱས་གྱུར་བ་ཐམས་ཅད་རྒྱུ་དག་དང་། །རྐྱེན་
རྣམས་ཀྱིས་ནི་རབ་ཏུ་འབྱུང་བ་སྟེ། །ཞེས་སོགས་དང་། འདུལ་བ་ལུང་ལ་སོགས་པར། ཀྱེ་མ་འདུས་
བྱས་རྣམས་མི་རྟག །སྐྱེ་ཞིང་འཇིག་པའི་ཆོས་ཅན་ཡིན། །སྐྱེས་ནས་འཇིག་པར་འགྱུར་བ་སྟེ། །དེ་
བས་མྱུར་དུ་ཞི་བར་བདེ། །ཞེས་སོ། །ཁྱད་པར་དུ། ལས་ཉོན་གྱིས་འདུས་བྱས་པའི་ཁམས་གསུམ་
པོ་འདི་མི་རྟག་འཇིག་པའི་ཆོས་ཅན་ཏེ།
རྒྱ་ཆེར་རོལ་པར། སྲིད་གསུམ་མི་རྟག་སྟོན་ཀའི་སྤྲིན་དང་འདྲ། །འགྲོ་བའི་སྐྱེ་འཆི་གར་ལ་
ལྟ་དང་མཚུངས། །འགྲོ་བའི་ཚེ་འགྲོ་ནམ་མཁའི་གློག་འདྲ་སྟེ། །རི་གཟར་འབབ་ཆུ་བཞིན་དུ་མྱུར་
མགྱོགས་འགྲོ །ཞེས་སོགས་མང་དུ་བཤད་དེ། དེ་ལྟར་ན་སྤྱི་དང་བྱེ་བྲག་འདུས་བྱས་ཐམས་ཅད་མི་
རྟག་སོགས་ཀྱི་ངང་ཚུལ་ཅན་དུ་ལེགས་པར་ཏེ་ཕྱིན་ཅི་མ་ལོག་པར་རྟོགས་ནས་སྟོན་པར་མཛད་
པས་བཀའ་དྲིན་ལྕི་བའི་ཕྱིར་དེ་ལྟར་སྟོན་པའི་བླ་མ་དམ་པའི་ཞབས་ཀྱི་པད་མ་ལ་གུས་པས་འདུད་
པ་སྟེ་རང་གི་ཡན་ལག་མཆོག་མགོ་བོས་བླ་མའི་སྐུའི་དམན་ཤོས་ཞབས་ལ་གཏུགས་ཏེ། ངག་གི་
ཡོན་ཏན་བརྗོད་པའི་སྒོ་ནས་ཡིད་རབ་ཏུ་དད་ཅིང་མོས་པར་བྱེད་པའོ། །བླ་མ་ནི་ཁམས་གསུམ་གྱི་
བླ་མ་ཐུབ་པའི་དབང་པོ་དང་ཁྱད་པར་དུ་མཁས་བཙུན་ཡོན་ཏན་རྒྱ་མཚོ་དང༌། སྐྱི་སྟོན་འཇམ་པའི་
དབྱངས་གྲགས་པ་རྒྱལ་མཚན་ནོ། །
དེ་ལྟར་འདུས་བྱས་མི་རྟག་པར་རྟོགས་པ་ལས་ཟག་བཅས་སྡུག་བསྔལ་དུ་རྟོགས་པ་འབྱུང་
བའི་ཕྱིར་འདུས་བྱས་མི་རྟག་པར་བསྟན་ནས་ཟག་བཅས་སྡུག་བསྔལ་དུ་སྟོན་པར་མཛད་དེ། དེ་ཡང་
འདོད་པའི་ཡོན་ཏན་ལྔ་ལ་ཆགས་པ་མངོན་གྱུར་དང་བཅས་པ་འདོད་པའི་ཁམས། དེ་འདྲ་བའི་
ཆགས་པ་མངོན་དུ་གྱུར་དེ་མེད་ཀྱང་གཟུགས་ལ་ཆགས་པ་མངོན་གྱུར་དང་བཅས་པ་གཟུགས་ཀྱི་
ཁམས།དེ་ལྟའི་ཆགས་པ་མངོན་གྱུར་གཉིས་ཀ་མེད་ཀྱང་གཟུགས་མེད་མིང་བཞིའི་ཕུང་པོ་ལ་ཆགས་
པ་མངོན་གྱུར་དང་བཅས་པ་གཟུགས་མེད་པའི་ཁམས་ཞེས་མཁས་མཆོག་བློ་བརྟན་སོགས་ཀྱིས་
བཤད་དོ། །དེ་ལྟ་བུའི་ཁམས་གསུམ་འཁོར་བ་མཐའ་དག་གི་རང་བཞིན་ནམ། གནས་ལུགས་ནི་
s



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
སྡུག་བསྔལ་ཡིན་པའི་ཕྱིར་ན་ཅི་རིགས་པར་སྡུག་བསྔལ་གསུམ་མམ་བརྒྱད་ཀྱི་རང་བཞིན་ཅན་དུ་
མཚུངས་ཏེ། དཔེར་ན། དྲག་ཏུ་འབར་བཞིན་པའི་མེ་ཡི་འོབས་ཀྱི་ནང་དུ་ཚུད་པ་བཞིན་དང་དུག་
སྦྲུལ་གདུག་པའི་ཁར་ཆུད་པ་བཞིན། བུམ་པའི་ནང་དུ་ཚུད་པའི་སྦྲང་མ་ཕྱིར་འཐོན་མ་ཤེས་པར་
བུམ་པའི་ལྟོ་བའི་ནང་དུ་འཁོར་ནས་སྡུག་བསྔལ་བ་བཞིན། ཁམས་གསུམ་མཐའ་དག་སྡུག་བསྔལ་
རང་བཞིན་དུ། དཔེ་དང་པོ་གཉིས་ཀྱིས་དངོས་སུ་སྡུག་བསྔལ་གྱི་སྡུག་བསྔལ་བསྟན་ནས་ཞར་
ལ་འགྱུར་བའི་སྡུག་བསྔལ་བསྟན་ལ། དཔེ་གསུམ་པས་འདུ་བྱེད་ཀྱི་སྡུག་བསྔལ་བསྟན་ཏོ། །རྣམ་
པ་གཅིག་ཏུ་ན་དོན་རེ་རེ་ལ་དཔེ་མང་པོ་སྦྱོར་བ་ནི་སྐབས་ཀྱི་དོན་དེ་མཐའ་གཅིག་ཏུ་ངེས་པ་གཏིང་
ཚུགས་པའི་ཡིད་ཆེས་བསྐྱེད་པའི་ཆེད་ཡིན་པར་མཛོད་ཀྱི་འགྲེལ་བཤད་སོགས་ལས་བཤད་དོ། །དེ་
ལྟར་མཚུངས་པར་སྟོན་པར་མཛད་པས་བཀའ་དྲིན་ལྕི་བའི་ཕྱིར་བླ་མ་དམ་པའི་ཞབས་ལ་གུས་
པས་འདུད། །ཅེས་པའོ། །
རྒྱུ་ཆེར་རོལ་བར། སྲིད་གསུམ་རྒ་དང་ནད་ཀྱི་སྡུག་བསྔལ་འབར། །འཆི་མེ་རབ་འབར་འདི་ན་
མགོན་མེད་པར། །སྲིད་ལས་འབྱུང་ལ་འགྲོ་བ་རྟག་ཏུ་རྨོངས། །བུམ་པར་ཚུད་པའི་བུང་བ་འཁོར་བ་
བཞིན། །ཞེས་དང༌། སྲིད་སྲེད་མ་རིག་དབང་གིས་སྐྱེ་བོ་རྣམས། །མི་དང་ལྷ་གནས་ངན་སོང་གནས་
གསུམ་པོ། །འགྲོ་བ་ལྔ་པོ་དག་ཏུ་མི་མཁས་འཁོར། །དཔེར་ན་རྫ་མཁན་འཕང་ལོ་འཁོར་བ་བཞིན། །
རྟག་ཏུ་གཟུགས་སྡུག་མཆོག་དང་སྒྲ་སྙན་དང༌། །དྲི་ཞིམ་རོ་མཆོག་རེག་པ་བདེ་བྱེད་པ། །དུས་ངན་
ནི་ལ་འགྲོ་བ་འདི་དག་ཐོགས། །དཔེར་ན་རྔོན་པའི་རྙི་ལ་སྤྲེའུ་ཐོགས་པ་བཞིན། །འདོད་པའི་ཡོན་
ཏན་གནོད་པའི་མྱ་ངན་མང་། །འཇིག་བཅས་རྟག་ཏུ་དགྲ་བྱེད་ཉོན་མོངས་བཅས། །རལ་གྲིའི་སོ་
འདྲ་དུག་སྡོང་ལོ་མ་མཚུངས། །ངན་སྐྱུགས་སྣོད་ལྟར་འཕགས་པའི་སྐྱེ་བོས་སྤངས། །འདོད་པའི་ཡོན་
ཏན་འཇིགས་བཅས་ཉོན་མོངས་བཅས། །རྟག་ཏུ་དྲན་པ་རྗེད་བྱེད་མུན་པ་བྱེད། །རྟག་ཏུ་འཇིགས་
པའི་རྒྱུ་བྱེད་སྡུག་བསྔལ་རྩ། །སྲིད་པའི་སྲེད་པའི་འཁྲི་ཤིང་འཕེལ་བར་བྱེད། །ཇི་ལྟར་མེ་འབར་
འོབས་ནང་འཇིགས་བཅས་པ། །དེ་ལྟར་འདོད་འདི་འཕགས་པའི་སྐྱེ་བོས་རིག །འདམ་རྫབ་ཆེ་འདྲ་
རལ་གྲིས་གཤེགས་གནས་འདྲ། །རལ་གྲིའི་སོ་ལ་སྦྲང་རྩི་བསྐུས་དང་མཚུངས། །ཇི་ལྟར་སྦྲུལ་གྱི་
མགོ་དང་ངན་སྐྱུགས་སྣོད། །དེ་ལྟར་འདོད་འདི་མཁས་པ་རྣམས་ཀྱིས་རིག །བྱ་ཤ་ཁམ་བུ་འདྲ་ཞིང་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
གསལ་ཤིང་འདྲ། །རོ་ལ་ཁྱི་ལྟར་དགྲ་དང་བཅས་པ་ཡིན། །འདོད་པའི་ཡོན་ཏན་འདི་དག་ཆུ་ཟླ་
འདྲ། །གཟུགས་བརྙན་མཚུངས་ཤིང་བྲག་ཆ་འདྲ་བ་དང་། །མིག་ཡོར་འདྲ་ཞིང་གར་ལ་ལྟ་འདྲ་དང༌། །
རྨི་ལམ་མཉམ་པར་འཕགས་པའི་སྐྱེ་བོས་རིག །འདོད་པའི་ཡོན་ཏན་སྐད་ཅིག་ཡ་མ་བརླ། །སྒྱུ་མ་
སྨིག་རྒྱུ་འདྲ་ཞིང་བརྫུན་པ་ཅན། །ཆུ་བུར་དབུ་བ་ལྟ་བུར་ཡང་དག་མིན། །ཡོངས་སུ་བརྟགས་ལས་
བྱུང་བར་མཁས་པས་རིག །ན་ཚོད་ཐོག་མར་གཟུགས་མཆོག་འཛིན་པའི་ཚེ། །ཕངས་ཤིང་སྡུག་
འདོད་འདི་ནི་བྱིས་པས་སྤྱོད། །རྒ་ན་སྡུག་བསྔལ་གཟི་བརྗིད་ལུས་བཅོམ་ནས། །རྣམ་པར་སྤོང་ཏེ་
རི་དྭགས་ཀླུང་སྐམ་བཞིན། །ནོར་འབྲུ་དམ་པ་རྫས་མང་སྟོབས་ལྡན་ཚེ། །ཕངས་ཤིང་སྡུག་འདོད་
འདི་ནི་བྱིས་པས་སྤྱོད། །ནོར་ཉམས་སྡུག་བསྔལ་བར་ནི་གྱུར་པའི་ཚེ། །རྣམ་པར་སྤོང་སྟེ་མི་ཡི་
འབྲོག་སྟོང་བཞིན། །ཇི་ལྟར་མེ་ཏོག་ཤིང་དང་འབྲས་བཅས་ཤིང་། །དེ་ལྟར་སྦྱིན་འདོད་མི་ལ་དགའ་
བར་བྱེད། །ནོར་ཉམས་རྒ་བས་ཉེན་ཅིང་ཕོངས་པ་ན། །དེ་ཚེ་དགའ་བར་མི་འགྱུར་བྱ་རྒོད་བཞིན། །
རྫས་ (ལྡན་བཞིན་དེ་གཟུགས་མཆོག་ལྡན་ཚེ་དཔོན་པོ་བཞིན། །ཕྲད་ན་སྡུག་ཅིང་དབངཔོ་དགའ་
བར་བྱེད། །རྒ་ན་སྡུག་བསྔལ་ཉེན་ཅིང་ནོར་ཟད་ན། །དེ་ཚེ་འདོད་པར་མི་འགྱུར་འཆི་བདག་བཞིན། །
རྒ་བས་རྒ་བྱས་ན་ཚོད་ཡོལ་གྱུར་ན། །སྡོང་པོ་གནམ་ལྕགས་ཀྱི་ནི་བཅོམ་པ་བཞིན། །རྒ་བས་
འཁོགས་ནས་འཇིགས་བཅས་ཁང་རུལ་འདྲ། །རྒ་ལས་འབྱུང་བ་ཐུབ་པ་མྱུར་དུ་སྨོས། །བུད་མེད་
སྐྱེས་པའི་ཚོགས་རྣམས་རྒ་བས་སྐེམས། །ས་ལུའི་འཁྲི་ཤིང་ས་ལའི་ནགས་སྡུག་བཞིན། །རྒ་བས་
བརྩོན་འགྲུས་རྩལ་དང་ཤུགས་འཕྲོག་སྟེ། །དཔེར་ན་སྐྱེས་བུ་འདམ་དུ་བྱིང་བ་བཞིན། །རྒ་བས་
གཟུགས་སྡུག་གཟུགས་ནི་མི་སྡུག་བྱེད། །རྒ་བས་གཟི་བརྗིད་འཕྲོག་ཅིང་མཐུ་སྟོབས་འཕྲོག །རྒ་
བས་བདེ་བ་འཕྲོག་ཅིང་བརྙས་པར་བྱེད། །རྒ་བས་འཆི་བྱེད་རྒ་བས་མདངས་ཀྱང་འཕྲོག །ཅེས་
དང༌། །འཆི་དང་འཕོ་དང་འཆི་འཕོ་འདུ་བྱེད་པ། །ཕངས་ཤིང་སྡུག་པའི་སྐྱེ་བོ་རྟག་ཏུ་བྲལ། ཕྱིར་མི་
འོང་ཞིང་ཕྲད་པར་འགྱུར་མ་ཡིན། །ཤིང་ལོ་འབྲུལ་འདྲ་རླུང་གི་རྒྱུན་དང་མཚུངས། །འཆི་བ་དབང་
ཡོད་པ་དག་དབང་མེད་བྱེད། །འཆི་བ་འཕྲོག་བྱེད་ཆུ་བོས་ཤིང་དེད་བཞིན། མི་ནི་གཉིས་མིན་
གྲོགས་མེད་གཅིག་པུར་འགྲོ །རང་ལུས་འབྲས་བུར་ལྡན་པའི་དབང་ཡང་མེད། །འཆི་བས་སྲོག་
ཆགས་བརྒྱ་ཕྲག་མང་འཛིན་ཏེ། །འབྱུང་པོའི་ཚོགས་ལ་རྒྱ་མཚོའི་ཆུ་སྲིན་བཞིན། །ཀླུ་ལ་མཁའ་ལྡིང་



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
གླང་ཆེན་སེང་གེ་འདྲ། །རྩྭ་རྩི་འབྱུང་བོའི་ཚོགས་ལ་མེ་དང་མཚུངས། །ཞེས་སོ། །དེ་ལྟར་ན་ཟག་
བཅས་ཐམས་ཅད་སྡུག་བསྔལ་ཡིན་པས་ཆགས་པར་བྱ་བའི་འོས་པ་མ་ཡིན་ནོ། །ཞེས་བསྟན་པའི་
དོན་དུ་སྤྱིར་ཟག་བཅས་སྡུག་བསྔལ་དུ་བསྒོམ་པ་གསུངས་ཞེས་འདུ་བྱེད་སྡུག་བསྔལ་ལ་དགོངས་
ནས། སྡུག་བསྔལ་བསྒོམ་པར་གསུངས་པ་ཡིན་ཞེས་ཚད་མ་རྣམ་འགྲེལ་ལས་གསུངས་སོ། །
ཁྱད་པར་དུ་འདོད་ཁམས་པའི་སྐྱེས་བུ་རྣམས་ཀྱིས་རང་གཞན་གྱི་ལུས་འདི་ལ་ཆགས་པའི་འོས་
མ་ཡིན་ཞེས་སྟོན་ཏེ་འདོད་པར་སྐྱེ་པའི་འཆིང་བ་ཀུན་ལྡན་གྱི་སྐྱེ་བོ་ཕལ་ཆེར་མི་གཙང་བའི་རྫས་དུ་
མ་འདུས་པའི་རང་དང་བུད་མེད་སོགས་ཀྱི་ལུས་ལ་ཁྲུས་དང་དྲིལ་ཕྱིས་བྱས་ཤིང་རྒྱན་དང་གོས་
བཟང་པོ་གྱོན་པ་སོགས་ཀྱིས་འཁྲུལ་རྒྱུ་བྱས་ནས་གཙང་ཞིང་ཤིན་ཏུ་ཡིད་དུ་འོང་བར་འཛིན་ཞིང་
ཆགས་པ་རྣམས་ནི་མི་གཙང་པ་འབའ་ཞིག་འདུས་པའི་ལུས་ལ་དཔེར་ན་ངན་སྐྱུགས་སམ་ཕྱི་སས་
གང་བའི་བུམ་པ་ཕྱི་བསྐྲུས་ཤིང་དྲི་བཟང་པོས་བྱུགས་ཏེ་གོས་བཟང་པོས་དཀྲིས་ཤིང་རིན་པོ་ཆེའི་
རྒྱན་གྱི་བྱེ་བྲག་མང་པོས་བརྒྱན་པ་ལ་བུམ་ནང་ངན་སྐྱུགས་སམ་ཕྱི་སས་གང་བར་མི་ཤེས་པའི་
བྱིས་པ་བླུན་པོ་རྣམས་དེ་མཐོང་བ་ན་ཡིད་དགའ་ཞིང་ཆགས་པ་དང་ཆགས་བྱའི་གནས་ཡིན་པ་ལ་
ཆགས་པར་མཚུངས་པས་མི་གཙང་བ་འབའ་ཞིག་འདུས་པའི་བུད་མེད་སོགས་རང་གཞན་གྱི་
ལུས་འདི་ལ་ཆགས་པར་མི་བྱ་སྟེ། ངན་སོང་སོགས་འཁོར་བའི་སྡུག་བསྔལ་གྱི་རྒྱུ་འབའ་ཞིག་ཡིན་
པའི་ཕྱིར་རོ་ཞེས་པར་སྟོན་པར་མཛད་པའི་བླ་མའི་ཞབས་ལ་འདུད་དོ། །
བྱང་ཆུབ་སེམས་དཔའི་སྡེ་སྣོད་ཀྱི་མདོར། བུད་མེད་ངན་སོང་རྩ་བ་སྟེ། །རྣམ་པ་ཀུན་དུ་ནོར་
ཟད་བྱེད། །མི་གང་བུད་མེད་ངག་ཉན་པ། །ཚོགས་པ་རུ་ནི་བཞད་གད་རྒྱུ། །ཇི་ལྟར་བུང་བ་མེ་ཏོག་
གི །བཅུད་ཟད་ནས་ནི་སྤོངས་པ་ལྟར། །དེ་བཞིན་སྐྱེས་པ་ནོར་ཟད་ནས། །བུད་མེད་རྣམས་ཀྱིས་
སྤོང་བར་བྱེད། །ཅེས་དང་། ཙནྡྷགོ་མིས་མཛད་པའི་སློབ་སྤྲིང་ལས། །བུད་མེད་ཡན་ལག་དྲི་ང་རུལ་
པ་མི་སྡུག་པ། །པདྨ་ཟླ་བ་ཨུཏྤལ་དག་ཏུ་སྙོམས་བྱེད་པ། །སྙན་ངག་མཁན་གྱི་བརྫུན་དེའི་འབྲས་བུ་
མི་ཟད་པ། །དེ་དག་དེ་ཡི་མངལ་གནས་འཇུག་པ་དེ་ཡིན་ནོ། །ཞེས་དང༌། འཛེ་ཏ་རིས། ཤིན་ཏུ་
ཡིད་འོང་ཚེར་མའི་གནོད་པའང་མི་བཟོད་ལུས་འདི་ནི། །བུད་མེད་བསྟེན་པའི་རྒྱུ་ལས་འདི་དང་
སླད་མར་མགོ་གཅོད་སོགས། །རབ་ཏུ་བཟོད་དཀའི་སྡུག་བསྔལ་རབ་བྱུང་འདི་ནི་མངོན་སུམ་ན། །
61



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཞེས་སོགས་བུད་མེད་ཀྱི་སྐྱོན་ཤེས་ནས་ཆགས་པ་སྤང་ངོ༌། །ཁྱིམ་བདག་དཔལ་སྦྱིན་གྱིས་ཞུས་པའི་
མདོ་ལས། འདི་ལྟ་སྟེ། ལུས་འདི་མཐར་གྱིས་གྲུབ་པ་དང༌། མཐར་གྱིས་འཇིག་པ་དང༌། རྡུལ་ཕྲ་
རབ་བསགས་པ་དང༌། ཁོང་སྟོང་དང༌། གྱེ་གུ་ཅན་དང༌། བུ་ག་དགུ་དང༌། སྤུའི་ཁོང་བུ་ནས་ཟག་
པ་དང་། གྲོག་མཁར་ལྟར་སྦྲུལ་གདུག་པའི་གནས་སུ་གྱུར་པ་དང༌། མ་སྐྱེས་དགྲའི་སྤྲེའུ་ལྟར་
གྲོགས་ལ་འཁུ་བ་དང༌། བཤེས་གཉེན་ངན་པ་ལྟར་འདྲིད་པའི་བདག་ཉིད་ཅན་དང་། དབུ་བ་རྡོས་
པ་ལྟར་རང་བཞིན་གྱིས་ཉམས་ཆུང་བ་དང༌། ཆུའི་ཆུ་བུར་ལྟར་བྱུང་ནས་འཇིག་ཅིང་འཇུ་བ་དང༌།
སྨིག་རྒྱུ་ལྟར་བསླུ་བའི་བདག་ཉིད་ཅན་དང༌། ཆུ་ཤིང་ལྟར་སྙིང་པོ་མེད་པ་དང༌། སྒྱུ་མ་ལྟར་བསླུ་
བའི་བདག་ཉིད་ཅན་དང་། རྒྱལ་པོ་ལྟར་བསྒོ་བླག་མང་བ་དང་། དགྲ་ལྟར་གླགས་ལྟ་བ་དང༌། རྐུན་
པོ་ལྟར་ཡིད་བརྟན་དུ་མི་རུང་བ་དང་། གཤེད་མ་ལྟར་རྗེས་སུ་ཆགས་པ་མེད་པ་དང༌། མི་འཛའ་བ་
ལྟར་མི་ཕན་པར་འདོད་པ་དང༌། གསོད་པ་ལྟར་ཤེས་རབ་ཀྱི་ནོར་སྲོག་ལ་བར་ཆད་བྱེད་པ་དང༌།
གྲོང་སྟོང་ལྟར་བདག་དང་བྲལ་པ་དང༌། རྫ་མཁན་གྱི་སྣོད་ལྟར་མཐར་འཇིག་པ་དང༌། ས་བང་ལྟར་
མི་གཙང་བ་སྣ་ཚོགས་ཀྱིས་གང་བ་དང༌། སྤང་མའི་སྣོད་ལྟར་མི་གཙང་བ་ཟག་པ་དང་། དེ་བཞིན་
དུ་སྦྱར་ཏེ། རྨ་ལྟར་སྐྱོད་མི་བཟོད་པ་དང༌། ཟུག་རྔུ་ལྟར་གནོད་པའི་བདག་ཉིད་ཅན་དང་། ཁང་རྙིང་
ལྟར་བཅོས་ལེགས་བྱ་ཞིང་བསྟེན་པ་དང༌། གྲུ་རྙིང་ལྟར་བཅོས་ལེགས་བྱས་ཞིང་སྤྱད་པ་དང་། བུམ་
པ་སོ་མ་བཏང་བ་ལྟར་ནན་ཏན་བྱ་དགོས་པ་དང༌། དེ་བཞིན་དུ་སྦྱར་ཏེ། ཆུ་འགྲམ་གྱི་ཤིང་ལྟར་
གཡོ་ཞིང་འགུལ་པ་དང་། ཆུ་ཀླུང་ཆེན་པོའི་རྒྱུན་ལྟར་མཐར་འཆི་བའི་རྒྱ་མཚོ་ལ་ཐུག་པ་དང་། གློ་
བུར་བའི་ཁྱིམ་ལྟར་སྡུག་བསྔལ་ཐམས་ཅད་ཀྱི་གནས་སུ་གྱུར་པ་དང་། མགོན་མེད་པའི་གནས་ཁང་
ལྟར་ཡོངས་སུ་བཟུང་པ་མེད་པ་དང༌། བཙོན་སྲུང་ལྟར་གསུང་གིས་སྒྲུབ་པར་བྱ་བ་དང༌། དེ་བཞིན་
དུ་སྦྱར་ཏེ། བྱིས་པ་ཆུང་ངུ་ལྟར་རྟག་ཏུ་ཡོངས་སུ་བསྐྱང་དགོས་པ་ཞེས་འབྱུང་ངོ༌། །ཡང་གསུངས་པ།
འདི་ལྟར་མི་གཙང་ཕུང་པོའི་ལུས་ལ་ནི། །གཟུགས་མངོན་ང་རྒྱལ་གང་དག་གུས་བྱེད་པ། ། བྱིས་
པའི་བློ་ཅན་དེ་ནི་མངོན་བཞིན་དུ། །མི་ཤེས་ངན་སྐྱུགས་བུམ་པ་ཐོགས་ཤིང་འགྲོ །དེ་ཡི་སྣ་ནས་
རྣག་གི་རྣམ་པ་འཛག །ཁ་ནས་དྲི་མི་ཞིམ་པ་རྟག་ཏུ་འབྱུང་། །མིག་དྲི་ཆགས་ཤིང་སྐྱེ་བོ་སྲིན་བུ་
ཅན། །དེ་ལ་སུ་ཞིག་ཆགས་ཤིང་གུས་པར་བྱེད། །དཔེར་ན་བྱིས་པ་སོལ་བ་ཐོགས་ནས་སུ། །འདི་



པོད་གསུམ་པ།
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
ནི་དཀར་པོར་བྱ་ཞེས་འདར་བྱེད་ཀྱང་། །དཀར་པོའི་དངོས་པོར་མི་འགྱུར་ཟད་པར་འགྱུར། །བྱིས་
བློ་ཕྱིན་ཅི་ལོག་གི་ང་རྒྱལ་ཅན། །དེ་ལྟར་མི་གང་གཙང་སྦྲའི་བློ་གྲོས་ལྡན། །ང་ཡི་ལུས་འདི་གཙང་
མར་བྱ་ཞེས་ཏེ། །བསྐུས་ཕྱིས་འབབ་སྟེགས་བརྒྱར་ནི་ཁྲུས་བྱས་ཀྱང༌། །འཆི་བདག་དབང་གིས་
ཟད་འགྱུར་གཙང་མི་འགྱུར། །བྱང་ཆུབ་སེམས་དཔའ་དེ་ལྟར་ལུས་ལ་འཇིག་པ་དང་། །བུ་ག་དགུའི་
སྒོ་ནས་འཛག་པར་བརྟག་པར་བྱ་བ་ནས། །བྱང་ཆུབ་སེམས་དཔའ་ལུས་ལ་སྲིན་བུའི་རིགས་བརྒྱད་
ཁྲི་བཞི་སྟོང་གི་གནས་སུ་བརྟག་པར་བྱ་བའི་བར་དུའོ། །དེ་བཞིན་དུ་སྦྱར་ཏེ། བྱང་ཆུབ་སེམས་
དཔའ་ལུས་ལ་སྤྱང་ཁུ་དང༌། ལྕེ་སྤྱང༌། ཁྱི་རྗེན་ཤ་ཟ་བ་གཞན་གྱི་ཟས་སུ་བརྟག་པར་བྱ། བྱང་ཆུབ་
སེམས་དཔའ་ལུས་ལ་རུས་པ་དང༌། རྒྱུས་པའི་བོག་རེས་ཚིགས་འཚམས་སྦྲེལ་བས་འཁྲུལ་འཁོར་
ལྟར་བརྟག་པར་བྱ། བྱང་ཆུབ་སེམས་དཔའ་ལུས་ཟས་དང་སྐོམ་ལས་བྱུང་བ་སྟེ། རང་གི་ཁ་ན་ལས་
པ་མ་ཡིན་པར་བརྟག་པར་བྱའོ་ཞེས་སོགས་རྒྱ་ཆེར་ཤེས་པར་བྱའོ། །
ཆོས་ཡང་དག་པར་སྡུད་པའི་མདོ་ལས། ལུས་འདི་ནི་སྙིང་པོ་མེད་པ་སྟེ། ཕ་མའི་ཁུ་བ་དང་
ཁྲག་ལས་བྱུང་བ་མི་གཙང་བ། རུལ་པ། དྲི་མི་ཞིམ་པ། འདོད་ཆགས་དང༌། ཞེ་སྡང་དང༌། གཏི་
མུག་དང༌། འཇིག་པ་དང༌། སྒྱིད་ལུག་པའི་རྐུན་པོས་བཀྲུགས་པ་རྟག་ཏུ་འཇིགས་པ། འབྲུལ་བ།
འབྲལ་བ། རྣམ་པར་འཐོར་བ། རྣམ་པར་འཇིགས་པའི་ཆོས་ཅན། ནད་ཐམས་ཅད་ཚང་བ་ཞེས་དང་
མི་གཙང་བའི་རྫས་ཡང་མདོ་དེ་ཉིད་ལས། སྐྲ་དང་། སྤུ་དང་། སེན་མོ་དང་། སོ་དང་། རུས་པ་དང༌།
ལྤགས་པ་དང༌། ཤ་དང༌། ཤ་སྤྱི་དང༌། རྒྱུས་པ་དང༌། ཚིལ་དང༌། ཞག་དང༌། ཆུ་སེར་དང༌། འཚེར་
བ་དང༌། གཅིན་དང༌། ཕྱི་ས་དང༌། ཕོ་བ་དང༌། ལོང་ཀ་དང༌། ཁྲག་དང༌། སྣབས་དང༌། མཁྲིས་
པ་དང༌། པད་ཀན་དང༌། རྣག་དང༌། མཆིལ་མ་དང༌། ཀླད་པ་དང༌། ཀླད་རྒྱས་དང༌། ཞེས་སོ། །དེ་
ལྟར་ཁམས་གསུམ་འཁོར་བའི་རང་བཞིན་ལ་སོགས་པ་བསྟན་ནས་འཁོར་བ་ལས་ཐར་བའི་ཐབས་
བསྟན་པའི་སྒོ་ནས་བསྟོད་ཅིང་འདུད་པ་ནི། ལས་དང་ཉོན་མོངས་པའི་དབང་གིས་སྐྱེ་བ་དང་འཆི་
བའི་རྒྱུ་ནི་འཁོར་བ་སྟེ། དེའི་བདེ་པ་དམན་པ་ཟག་པ་དང་བཅས་པ་ཉིད་ལ་དགའ་ཞིང་དོན་དུ་
གཉེར་གྱི་དམ་པའི་ཆོས་སྒྲུབ་པའི་བློ་དང་བྲལ་བའི་སེམས་ཅན་རྣམས་ལ་འདི་ལྟར་བསྟན་ཏེ་ཇི་
ལྟར་ན་སྤྱིར་ཁམས་གསུམ་ཐམས་ཅད་མི་རྟག་བྱེ་བྲག་སྐྱེས་བུའི་ཚེ་མི་རྟག་ཅིང་མི་བརྟན་ཏེ། ཆོས་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བཞི་བའི་མདོར། སྲོག་ནི་ཆུ་བུར་འདྲ་བ་ཡིན། ཞེས་དང༌། རྒྱ་ཆེར་རོལ་བའི་མདོ་སྔར་དྲངས་པ་
ལྟར་དང༌། བཤེས་སྤྲིངས་ལས། ཚེ་ནི་གནོད་མང་རླུང་གིས་བཏབ་པ་ཡི། །ཆུ་ཡི་ཆུ་བུར་བས་ཀྱང་
མི་རྟག་ན། །དབུགས་རྔུབ་དབུགས་འབྱུང་གཉིས་ཀྱིས་ལོག་པ་ལས། །སད་ཁོམས་གང་ལགས་དེ་
ནི་ངོ་མཚར་ཆེ། །ཞེས་དང༌། སྤྱོད་འཇུག་ལས། དེ་རིང་ཁོ་ན་མི་འཆི་ཞེས། །བདེ་བར་འདུག་པ་
རིགས་མ་ཡིན། །བདག་ནི་མེད་པར་གྱུར་པའི་དུས། །དེ་ནི་གདོན་མི་ཟ་བར་འབྱུང་། །བདག་ལ་
མི་འཇིགས་སུ་ཡིསི་ན། །འདི་ལ་ཇི་ལྟར་ངེས་ཐར་འགྱུར། །གདོན་མི་ཟ་བར་མེད་འགྱུར་ན། །ཇི་
ལྟར་བདག་ཡིད་བདེ་བར་འདུག །ཅེས་དང༌། ཉིན་མཚན་སྡོད་པ་ཡོད་མེད་པར། །ཚེ་འདི་རྟག་ཏུ་
གདོད་འགྱུར་ཞིང་། །སྣོན་པ་འང་གུད་ན་འོང་མེད་ན། །བདག་ལྟ་འཆི་བར་ཅིས་མི་འགྱུར། །བདག་
ནི་མལ་ནས་འདུག་བཞིན་དུ། །གཉེན་བཤེས་ཀུན་གྱི་མཐའ་བསྐོར་ཡང་། །སྲོག་དག་འཆད་པའི་
འཚོ་བ་དག །བདག་ཉིད་གཅིག་པུས་མྱོང་བར་འགྱུར། ། ཞེས་དང་།) ཡིད་བརྟན་མི་རུང་འཆི་བདག་
འདི། །བྱས་དང་མ་བྱས་མི་སྡོད་པས། །ན་དང་མི་ན་ཀུན་གྱིས་ཀྱང་། །གློ་བུར་ཚེ་ལ་ཡིད་མི་བརྟན། །
ཐམས་ཅད་བོར་ཏེ་འཆི་དགོས་པར། །བདག་གིས་དེ་ལྟར་མ་ཤེས་ནས། །མཛའ་དང་མི་མཛའི་དོན་
གྱི་ ཕྱིར། །སྡིག་པ་རྣམ་པ་སྣ་ཚོགས་བྱས། །མི་མཛའ་རྣམས་ཀྱང་མེད་འགྱུར་ཞིང་། །མཛའ་པ་
རྣམས་ཀྱང་མེད་པར་འགྱུར། །བདག་ཀྱང་མེད་པར་འགྱུར་བ་སྟེ། །དེ་བཞིན་ཐམས་ཅད་མེད་པར་
འགྱུར། །ཅེས་སོགས་ལུང་མང་ངོ༌། ། །
ཡང་སྔར་བཤད་པ་ལྟར། འདོད་པའི་ལུས་མི་གཙང་བའི་རྫས་ཉིད་ཡིན་པའི་ཕྱིར། ཆགས་
པའི་གནས་མ་ཡིན་ཞེས་ཏེ། མདོར་ན། འདོད་པའི་ཡོན་ཏན་གཟུགས་སོགས་ལུས་ལོངས་སྤྱོད་ཚོར་
བ་བདེ་བ་སོགས་མི་རྟག་མི་བརྟན་ཆུ་ཤིང་ལྟར་སྙིང་པོ་མེད་པ་བརྫུན་པ་བསླུ་པའི་ཆོས་ཅན་ཡིན་
པར་བསྟན་ནས་དེ་རྣམས་ལ་ཡིད་འབྱུང་བའམ་སྐྱུགས་ལོག་ཅིང་རྒྱབ་ཀྱིས་ཕྱོགས་པ་ནི་སྐྱོ་བ་སྟེ་དེ་
ལྟར་རྟོགས་པའི་བློ་རྒྱུད་ལ་བསྐྱེད་པར་མཛད་ནས་ཆོས་ཐམས་ཅད་རང་དང་ངོ་བོ་གཅིག་པའི་གང་
ཟག་གི་བདག་མེད། དོན་གཞན་གྱི་གང་ཟག་གི་བདག་གིས་སྟོང་པ་འམ་དབང་བསྒྱུར་བྱེད་གང་
ཟག་གི་བདག་མེད། དེས་དབང་བསྒྱུར་བྱའི་བདག་གི་བས་སྟོང་པར་ཐོས་བསམ་གྱི་ཤེས་རབ་ཀྱིས་
རྟོགས་ནས་བསྒོམས་པའི་སྟོབས་ཀྱིས་དེ་ལྟར་མངོན་སུམ་དུ་རྟོགས་པའི་སྒོམ་བྱུང་གི་ཤེས་རབ་



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
རྣམས་ནི་སྡུག་ཀུན་ཅི་རིགས་པའམ་མཐའ་དག་ཞི་བ་འགོག་པའི་བདེན་པར་འཇུག་པའི་ལམ་སྟེ།
དེར་འཇུག་པ་སྟེ་རྒྱུད་ལས་བསྐྱེད་པའི་ཐབས་སུ་འཕགས་པའི་བདེན་པ་བཞི་སྟོན་པར་མཛད་དེ།
ཇི་ལྟར་སྟོན་ན་ཁམས་གསུམ་ཐམས་ཅད་སྡུག་བསྔལ་དང་། ཟག་བཅས་ཀྱི་ལས་ཉོན་ཐམས་ཅད་
སྡུག་བསྔལ་སྐྱེད་བྱེད་ཡིན་པས་འཁོར་བ་སྡུག་ཀུན་སྤང་བྱར་བསྟན། སྡུག་ཀུན་འགོག་པའི་འགོག་
བདེན་ཐོབ་བྱ་དང༌། དེ་ཐོབ་བྱེད་ཀྱི་ཐབས་ལམ་བདེན་བསྟེན་བྱ་ཡིན་པས་རྣམ་བྱང་རྒྱུ་འབྲས་བླང་
བྱར་ལེགས་པར་སྟོན་པའི་བླ་མ་དམ་པའི་ཞབས་ལ་འདུད། ཅེས་པའོ། །་
ཚིགས་སུ་བཅད་པ་དེའི་དོན་ཅུང་ཟད་བཤད་ན། འདོད་པའི་ཡོན་ཏན་ལྔ་ལ་སོགས་པ་འཁོར་
བའི་བདེ་བ་འབའ་ཞིག་ལ་ཆགས་པའི་སེམས་ཅན་གྱི་རིགས་དང་། ཐར་བ་ལ་བདེ་བའི་གནས་སུ་
མཐོང་ནས་ཐོབ་འདོད་ཀྱི་བློ་ཡོད་ཀྱང་ལམ་ལོག་པར་ཞུགས་པའི་གང་ཟག་གི་རིགས་དང་། འཁོར་
བ་དང་ཐར་བའི་སྐྱོན་ཡོན་ཐོས་ནས་ཐར་པའི་ཐབས་ཅུང་ཟད་བསྒྲུབ་ཀྱང་གཙོ་བོར་ཚེ་འདིའི་བདེ་
བ་ཙམ་ལ་ཆགས་པའི་གང་ཟག་གི་རིགས་དང་། ཁམས་གསུམ་འཁོར་བ་མཐའ་དག་སྡུག་བསྔལ་
གྱི་རང་བཞིན་དུ་མཐོང་སྟེ། དེས་སྐྲག་ནས་རང་གཅིག་པུ་ཞི་བ་དོན་དུ་གཉེར་བའི་གང་ཟག་གི་
རིགས་དང་། འཁོར་བའི་སེམས་ཅན་ཐམས་ཅད་སྡུག་བསྔལ་པའང་ཐུགས་ཀྱིས་མ་བཟོད་དེ་མཁའ་
ཁྱབ་ཀྱི་སེམས་ཅན་ཐམས་ཅད་སྡུག་བསྔལ་ལས་སྒྲོལ་བར་བཞེད་པའི་གང་ཟག་གི་རིགས་སོ། །
དང་པོ་ནི། རྒྱུད་བླ་མར་འདོད་ཆེན་པའི་གང་ཟག་ཅེས་གསུངས་པ་དེར་གསལ་ཞིང་འཁོར་
བ་སྤྱི་ཕྱི་མཐའ་མེད་པར་འདོད་པའི་ལུགས་ལྟར་ན། གཏན་ཡོངས་སུ་མྱ་ངན་ལས་མི་འདའ་བའི་
ཆོས་ཅན་ཞེས་གསུངས་པ་སྟེ། འདིར་ནི་འཁོར་བ་ཉིད་ལ་དགའ་བའི་སྐྱེ་བོ་རྣམས་མི་རྟག་སྐྱོ་བ་
བསྐྱེད་ནས་ཞི་བའི་ལམ་ལ་འཇུག་ཅེས་གསུངས་པ་ལྟར་ན་འཁོར་བ་མཐའ་ཡོངས་སུ་ཡོད་དུ་
བཞེད་པར་མངོན་མོད། འོན་ཀྱང་ཤིན་ཏུ་འདོན་པར་དཀའ་བའི་འཁོར་བ་ཉིད་ལ་དགའ་བའི་
འདོད་ཆེན་པ་རྣམས་ཀྱང་འཁོར་པ་ལས་འདོན་པར་བཞེད་ན་གཞན་ལྟ་ཅི་སྨོས་ཞེས་བླ་མའི་ཕྲིན་
ལས་བསམ་གྱིས་མི་ཁྱབ་པར་བསྟན་པའི་ཆེད་དུ་དེ་སྐད་སྨོས་སོ། །ཞེས་བཤད་པར་བྱའོ། །
གཉིས་པ་ནི། མུ་སྟེགས་ཅན་དང་། གསུམ་པ་ནི། སྐྱེ་མཆེད་དྲུག་གི་ཁྱད་པར་དུ་གྱུར་པའི་རང་
བཞིན་གྱི་རིགས་ཞིག་འཕགས་པ་ཐོགས་མེད་ཀྱི་ཉན་ཐོས་ཀྱི་ས་དང༌། བྱང་ཆུབ་སེམས་དཔའི་ས་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
དང༌། རྒྱུད་བླ་མའི་འགྲེལ་པར་གསུངས་ཤིང་། རྒྱ་མཚོ་སྤྲིན་གྱིས་ཀྱང་། དེ་འདྲའི་སྐྱེ་མཆེད་དྲུག་གི་
ཁྱད་པར་འདུས་བྱས་ཞིག་ལ་བཤད་ཅིང་། བློ་བརྟན་གྱིས་ཀྱང་། ཐེག་པ་གསུམ་གྱི་རིགས་སུ་སོ་
སོར་ངེས་པའི་སྐྱེ་མཆེད་དྲུག་གི་ཁྱད་པར་ཐོག་མེད་ནས་གནས་པ་ཞིག་ཡོད་པར་བཤད་པ་ལྟར་
སྤྱིར་ཐར་བའི་བློ་ཡོད་པའི་སེམས་ཅན་གྱི་རིགས་སོ། །བཞི་པ་ནི། བྱེ་བྲག་ཐེག་དམན་གྱི་རིགས་
ཅན་ནོ། །
ལྔ་པ་ནི། ཐེག་པ་ཆེན་པོའི་ རིགས་ཅན་ནོ། །ཡང་སེམས་ཅན་གྱི་རིགས་གསུམ་བཤད་དེ།
མཛོད་ལས། འཕགས་དང་འཚམས་མེད་བྱེད་པ་དག །ཡང་དག་ལོག་པ་ཉིད་དུ་ངེས། །ཞེས་ཏེ།
ཡང་དག་པ་ཉིད་དུ་ངེས་པའི། ལོག་པ་ཉིད་དུ་ངེས་པའི། མ་ངེས་པའི་སེམས་ཅན་ནོ། །དང་པོ་ནི།
འཕགས་པ། གཉིས་པ་འཚམས་མེད་བྱེད་པ། གསུམ་པ་ནི། དེ་གཉིས་གང་ཡང་མིན་པའི་སེམས་
ཅན་ནོ། །
དེ་རྣམས་ཀྱི་ནང་ནས་འཁོར་བ་ཉིད་ལ་དགའ་ ་བའི་སེམས་ཅན་་བ་དེ་རྣམས་ཡིད་འབྱུང་སྐྱོ་
བ་བསྐྱེད་ཅེས་པའི་དོན་ནོ། །འཁོར་བ་ལས་ཡིད་མ་བྱུང་པའི། །སེམས་ཅན་ཐར་པའི་དོན་གཉེར་
མིན། །སྡུག་བསྔལ་གྱིས་གདུངས་མེད་པར་ཡང༌། །སྐྱེ་བོ་སྐྱོ་བ་སྐྱེ་མ་ཡིན། །ཞེས་ཚད་མ་རྒྱན་དུ་
དྲངས་པ་ལྟར། སོ་སོའི་སྐྱེ་བོ་དག་འཁོར་བའི་སྡུག་བསྔལ་གྱིས་གདུངས་བས་ཡིད་འབྱུང་སྟེ། ཐར་
བ་ཐོབ་འདོད་ཀྱི་བློ་སྐྱེས་ཏེ། མདོ་ལས། དགེ་སློང་དག་ཁྱེད་སྐྱོ་བར་བྱ། ཡིད་དབྱུང་བར་བྱའོ། །
ཞེས་དང་། བསླབ་བཏུས་ལས། འདོད་པ་ནི་གནོད་པ་ཐམས་ཅད་ཀྱི་རྩ་བ་སྟེ་དེ་དག་གིས་ཤིན་ཏུ་
ཡིད་དབྱུང་བར་བྱའོ། །ཞེས་དང་། །
འདོད་པ་ལ་གདམས་པའི་མདོ་ལས་ཀྱང་། དགེ་སློང་འདོད་པ་རྣམས་ལས་སེམས་ཟློག་ཤིག
ལམ་འདི་ནི་འཇིགས་པ་དང་བཅས་པའོ། །རབ་ཏུ་འཇིགས་པ་དང་བཅས་པའོ། །ཚེར་མ་དང་
བཅས་པའོ། །ཐིབས་པོ་དང་བཅས་པའོ། །ལམ་གོལ་པའོ། །ལམ་ངན་པའོ། །ལམ་ ཁ་ བྲག་གོ །
སྐྱེས་བུ་དམ་པ་མ་ཡིན་པས་བསྟེན་པའོ། །ཞེས་སོགས་དང༌། དགེ་སློང་དག་འདོད་པ་རྣམས་ནི་
ནད་དང༌། འབྲས་དང༌། ཟུག་རྔུ་དང༌། སྡིག་པ་དང༌། སྡིག་པའི་རྩ་བ་དང༌། ཤ་དང་བཅས་པའི་
འཆིལ་མ་ལྟ་བུ་སྟེ། འདོད་པ་དག་ནི་འཆི་བ། མི་རྟག་པ་གསོག །བརྫུན་པ་བསླུ་བའི་ཆོས་ཅན་སྟེ།
66



པོད་གསུམ་པ།
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
འདོད་པ་རྣམས་ནི་རྨི་ལམ་ལྟ་བུ་ཡིན་ཞིང་འདི་དག་ནི་བྱིས་པ་འབྲིད་པའོ། །ཞེས་སོགས་འདོད་
པའི་ཡོན་ཏན་དང་འདོད་པ་ཚོལ་བའི་ཉེས་དམིགས་མང་དུ་གསུངས་ནས་དགེ་སློང་གཅིག་[དག་]
གིས་འདོད་པ་རྣམས་ལས་སེམས་ཟློག་ཤིག འདི་ནི་འདོད་པ་བཙལ་བའི་དུས་མ་ཡིན་གྱི་ཆོས་
བཙལ་བའི་དུས་ཡིན་ནོ། །ཞེས་སོ། །
གཞན་ཡང་སྔར་ལུང་དྲངས་པའི་རྒྱ་ཆེར་རོལ་པའི་ལུང་སོགས་ཀྱིས་ཀྱང་འདོད་པའི་ཡོན་ཏན་
ལ་ཆགས་པ་སྤང་ཞིང་། ཆོས་བཞི་བའི་མདོར། རྒྱལ་པོའི་ཕོ་བྲང་ག་ལ་དགའ། །ལྦུ་བའི་སྙིང་བོ་ག་
ལ་ཡོད། །ལོངས་སྤྱོད་རྟག་པ་ག་ལ་ཡིན། །ལོངས་སྤྱོད་དག་ནི་འབབ་ཆུ་བཞིན། གྲུ་དེ་འདྲ་བར་
ཁྱིམ་དེ་འདྲ། །མེ་ཏོག་ཅི་འདྲ་གཟུགས་དེ་བཞིན། །སྲོག་ནི་ཆུ་བུར་འདྲ་བ་ཡིན། །ཞེས་སོགས་དང་།
རྒྱལ་པོ་ལ་གདམས་པའི་མདོ་ལས་ཀྱང་། དཔེ་སྔོན་དུ་བཏང་སྟེ། རྒྱལ་བོ་ཆེན་པོ་དེ་བཞིན་དུ་འཇིགས་
པ་ཆེན་པོ་བཞི་བོ་འདི་དག་འོངས་ཏེ། དེ་དག་ལ་མགྱོགས་པས་བྲོས་པའམ། སྟོབས་ཀྱིས་བཟློག་
པའམ། ནོར་གྱིས་བཟློག་པའམ། རྫས་དང་སྔགས་དང་སྨན་རྣམས་ཀྱིས་བཟློག་པར་སླ་བ་མ་ཡིན་
ནོ༑ ༑བཞི་གང་ཞེ་ན། རྒ་བ་དང༌། ན་བ་དང༌། འཆི་བ་དང༌། རྒུད་པའོ། །རྒྱལ་བོ་ཆེན་པོ་རྒ་བ་ནི་
དར་ལ་བབ་པ་འཇོམས་ཤིང་འོང་། ནད་ནི་ནད་མེད་པ་འཇོམས་ཤིང་འོང༌། རྒུད་པ་ནི་ཕུན་སུམ་
ཚོགས་པ་ཐམས་ཅད་འཇོམས་ཤིང་འོང་། འཆི་བ་ནི་སྲོག་འཇོམས་ཤིང་འོང་སྟེ། དེ་དག་ལ་ནི་
མགྱོགས་པས་བྲོས་པའམ། སྟོབས་ཀྱིས་བཟློག་པའམ། ནོར་གྱིས་བཟློག་པའམ། རྫས་དང་སྔགས་
དང་སྨན་རྣམས་ཀྱིས་ཞི་བར་བྱ་བར་སླ་བ་མ་ཡིན་ནོ། །ཞེས་དང༌། རྒྱལ་བོ་ཆེན་པོ་འཆི་བདག་གི་
གསལ་ཤིང་གིས་ཕུག་སྟེ། རྒྱགས་པ་དང་ནི་བྲལ། མགོན་ནི་མེད། སྐྱབས་ནི་མེད། དཔུང་གཉེན་
ནི་ མེད། བཤེས་ ནི་ མེད། ཚིགས་ ནི་ འབྱེད་འབྲལ། ཤ་ དང་ ཁྲག་ ནི་སྐམས། ལུས་ནི་ནད་ ཀྱིས་
གདུངས། སྐོམ་ནི་སྐོམ། བཞིན་ནི་འགྱུར། རྐང་ལག་ནི་གཡོབ། ལས་ནི་མི་ནུས། མཐུ་ནི་མེད། ཁ་
ཆུ་དང༌། གཅིན་དང་། ངན་སྐྱུགས་ཀྱིས་ནི་ལུས་ལ་གོས། མིག་དང་། རྣ་བ་དང་། སྣ་དང་། ལྕེ་དང༌།
ལུས་ཀྱི་དབང་པོ་དག་ནི་འགག སྐྱིགས་བུ་ནི་འབྱུང༌། སྒྲ་ངར་ངར་པོ་ནི་འདོན། སྨན་པས་ནི་བོར།
སྨན་དང་། ཁ་ཟས་དང་། བཟའ་བ་དང༌། ཟས་དང༌། ཐུག་(བྱུག་]པ་ཐམས་ཅད་ཀྱིས་ནི་གླེས་ལ་
བོར་ཏེ། འགྲོ་བ་གཞན་དག་ཏུ་ནི་འགྲོ་བར་ཆས། མལ་གྱི་ཐ་མ་ལ་ནི་ཉལ། ཐོག་མ་མེད་པའི་སྐྱེ་



ཇོ་ནང་དཔེ་ཚོགས། །
སྤྱིའི་དེབ་སོ་གཉིས་པ།
བ་དང་། རྒ་བ་དང༌། འཆི་བའི་འཁོར་བའི་རྒྱུད་དུ་ནུབ་སྲོག་ནི་ཅུང་ཟད་གཅིག་ལུས། གཤིན་རྗེའི་
མིས་ནི་འཇིགས། སྐྲག་བྱུར་གྱི་དབང་དུ་ནི་སོང་། དབུགས་རྒྱུ་བ་ནི་ཆད། ཁ་དང་སྣ་ནི་གདངས།
སོ་ནི་གཙིགས། སྦྱིན་པ་སྦྱིན་ནོ་ཞེས་དེ་སྐད་གསོལ་བ་ནི་འདེབས། ལས་ཀྱི་སྲིད་པ་ནས་ཡང་སྲིད་
པ་ལ་ནི་འཇུག གཅིག་པུ་ལས་གཉིས་སུ་མེད་དེ། འཇིག་རྟེན་འདི་ནི་འདོར། འཇིག་རྟེན་ཕ་རོལ་དུ་
ནི་འགྲོ སྐྱབས་ཆེན་པོ་ནི་འདེགས། མུན་པ་ཆེན་པོར་ནི་ཞུགས། གཡང་ས་ཆེན་པོར་ནི་ལྷུང་། ཁྲོད་
སྟུག་པོར་ནི་འཇུག །དགོན་པ་ཆེན་པོར་ནི་འགྲོ རྒྱ་མཚོ་ཆེན་པོས་ནི་འཁྱེར། ལས་ཀྱི་རླུང་གིས་ནི་
བདས། ས་ཚུགས་མེད་པའི་ཕྱོགས་སུ་ནི་འགྲོ་བ་ན། ཆོས་མ་གཏོགས་པ་མགོན་གཞན་མེད། སྐྱབས་
གཞན་མེད། དཔུང་གཉེན་གཞན་མེད་དོ། །རྒྱལ་པོ་ཆེན་པོ་ཆོས་ནི་དེའི་ཚེ་དེའི་དུས་ན། གླིང་ཆེན་
པོ་དང་། གནས་དང་། མགོན་དང་། སྐྱབས་དང༌། དཔུང་གཉེ་དང༌། སྟོན་པར་འགྱུར་རོ། །རྒྱལ་པོ་
ཆེན་པོ་དེའི་ཚེ་འདི་སྙམ་དུ་སེམས་ཏེ། ཀྱེ་ཧུད་གང་དུ་འགྲོ་བར་འགྱུར། ཕྱོགས་གར་འགྲོ་བར་འགྱུར།
གང་དུ་ཡོངས་སུ་འཛིན་པར་བྱེད་པར་འགྱུར། བདག་གི་མར་ནི་སུ་ཞིག་འགྱུར་སྙམ་པ་ལས།
དེས་སེམས་ཅན་དམྱལ་བར་སྐྱེ་བ་མཐོང་བར་འགྱུར་ན། འདི་ལྟ་སྟེ། མནར་མེད་པ་དང་། ཚ་བ་དང༌།
རབ་ཏུ་ཚ་བ་ལ་སོགས་པའི་སེམས་ཅན་དམྱལ་བ་རྣམས་སུ་ལོ་མང་པོ། ལོ་བརྒྱ་ཕྲག་མང་པོ། ལོ་
སྟོང་ཕྲག་མང་པོར་སྡུག་བསྔལ་ཆེན་པོ། སྡུག་བསྔལ་མི་ཟད་པ། དྲག་པ། རྩུབ་པ། ཡིད་དུ་མི་འོང་
བའི་ཚོར་བ་མྱོང་སྟེ་ཞེས་སོགས་ནས་རྒྱལ་པོ་ཆེན་པོ་དེ་ལྟ་བས་ན། ཁྱོད་ཀྱིས་མི་རྟག་པར་ལྟ་ཞིང་།
ཟད་པ་དང༌། ངེས་ དེངས་]པར་ལྟ་བར་བྱ་སྟེ། འཆི་བས་འཇིགས་ཤིང་སྐྲག་པར་བྱའོ། །ཆོས་ཀྱི་
རྒྱལ་སྲིད་གྱིས་ཤིག ཆོས་མ་ཡིན་པ་ནི་མི་བྱའོ། །ཁྱོད་ཆོས་དང་མཐུན་པར་གྱིས་ཤིག ཆོས་མ་ཡིན་
པ་དང་མཐུན་པར་མི་བྱའོ། །དེ་ཅིའི་ཕྱིར་ཞེ་ན། རྒྱལ་པོ་ཆེན་པོ་ཁྱོད་ཀྱིས་ལུས་འདི་ལྟར་ལེགས་
པར་ཡོངས་སུ་བསྲུང་། ལེགས་པར་ཡོངས་སུ་བཙས་པ་ཡང་འཆི་བའི་དུས་བྱེད་པར་འགྱུར་རོ། །
ཡོན་ཏན་ཐམས་ཅད་དང་ལྡན་ཞིང་། ཤིན་ཏུ་ཡུན་རིང་བོར་བཟའ་བ་དང་བཅའ་བ་དང་མྱང་པ་དང༌།
ངོམས་པར་འགྱུར་བ་ ་གསོད་བསོད་]པ་དང་གཙང་མ་མང་པོས་ཚིམ་པར་ (བྱ་སྟེ་བྱས་ཏེ། སྐྱེད་
བསྐྱེད་པ་ཡང་ཐ་མའི་མལ་ན་འདུག་པའི་ཚེ་སྨན་པས་པོར་ཞིང་སྨན་དང་ཁ་ཟས་དང༌། བཟའ་
བ་དང་ ་ཐུག་བྱུག་པས་ཀྱང་གླས་ལ་བོར་ནས་བཀྲེས་པ་དང་སྐོམ་པས་ཉེན་ཅིང་ཡིད་མི་བདེ་བར་



པོད་གསུམ་པ།
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
འཆི་བའི་དུས་བྱེད་པར་འགྱུར་རོ། །ཞེས་སོགས་ནས་རྒྱལ་པོ་ཆེན་པོ་འདུ་བྱེད་ཐམས་ཅད་ནི་དེ་
ལྟར་མི་རྟག་པ་དེ་ལྟར་མི་བརྟན་པ་ཞེས་སོགས་རྒྱ་ཆེར་འབྱུང་ངོ༌། ། །
འདུལ་བ་ལུང་སོགས་ལས། བསགས་པ་ཀུན་གྱི་མཐར་ཟད་ཅིང་། །མཐོན་པོའི་མཐའ་ནི་
དམའ་བ་ཡིན། །འདུས་པའི་མཐའ་ནི་འབྲལ་བ་སྟེ། །སྐྱེས་པའི་མཐའ་ནི་འཆི་བ་ཡིན། ། ཞེས་
སོགས་དང༌། སྤྱོད་འཇུག་ལས། བུད་མེད་སོགས་རང་གཞན་གྱི་ལུས་མི་གཙང་བའི་རྫས་ལ་ཆགས་
པར་མི་རིགས་ཞེས་གསུང་པ་ལྟར་འཁོར་བ་ལས་ཡིད་འབྱུང་བའི་རྒྱུ་མཚན་སོགས་མཐའ་ཡས་
པར་ཤེས་པར་བྱས་ནས་མ་ཆགས་པར་བྱ་སྟེ། ཐར་པའི་ལམ་ལ་འབད་པར་བྱའོ། །ལམ་གྱི་རིམ་
པ་ཡང་མཛོད་ལས། ཚུལ་གནས་ཐོས་དང་བསམ་ལྡན་པས། །སྒོམ་པ་ལ་ནི་རབ་ཏུ་སྦྱོར། །ཞེས་ཏེ།
སོ་སོར་ཐར་བའི་སྡོམ་པ་ལ་གནས་ནས་བདེན་པ་མཐོང་བ་དང་མཐུན་པའི་ཐོས་བསམ་སྒོམ་པ་ལ་
བརྩོན་པར་བྱ་སྟེ། མདོ་ལས། དགེ་སློང་བརྟན་ཅིང་རྟག་འགྲུས་པས། །ཚུལ་ཁྲིམས་ཡང་དག་བླངས་
བྱས་ནས། །སེམས་དང་ཤེས་རབ་སྒོམ་བྱེད་པ། །སྡུག་བསྔལ་ཟད་པ་ཐོབ་པར་འགྱུར། །ཞེས་སོ། །
འདིར་ཚུལ་ཁྲིམས་ནི་གཙོ་བོར་སོ་སོར་ཐར་པ་རིགས་བདུན་ལ་བཤད་དེ། དགེ་བསྙེན་ཕ་མ། དགེ་
ཚུལ་ཕ་མ། དགེ་ཚུལ་མ་དགེ་སློང་མར་བསྒྲུབ་པའི་སྔོན་དུ་ལོ་གཉིས་ཀྱི་བར་ལ་ཆོས་དྲུག་དང་
རྗེས་སུ་མཐུན་པའི་ཆོས་དྲུག་ལ་སློབ་པའི་དགེ་སློབ་མ་དང་། དགེ་སློང་ཕ་མ་རྣམས་སོ། །བསྙེན་
གནས་ཀྱི་སྡོམ་པ་བསྣན་ནས། མཛོད་དུ། སོ་སོ་ཐར་པ་བརྒྱད་ཅེས་སོ། །དགེ་སློང་མ་དགེ་ཚུལ་
མར་བསྡུས་ཏེ། །རྗེས་སུ་མཐུན་པ་རྣམ་པ་བཞི་ཡིན་ནོ། །ཞེས་སོ། །ཐོས་སོགས་ལས་བྱུང་བློ་རྣམས་
ནི༑ ༑མིང་དང་གཉིས་ཀ་དོན་ཡུལ་ཅན། །ཞེས་ཏེ་མིང་དང་མིང་དོན་གཉིས་ཀ་དང་དོན་ཁོ་ནའི་ཡུལ་
ཅན་གྱི་ཤེས་རབ་གསུམ་ཐོས་བསམ་སྒོམ་གསུམ་གྱི་ཤེས་རབ་ཏུ་མཛོད་ལས་བཤད་ཅིང་། དབྱིག་
གཉེན་གྱིས་དེ་ལྟ་ན་བསམ་བྱུང་གི་ཤེས་རབ་སོགས་མི་འགྲུབ་པས་ཡིད་ཆེས་པའི་ལུང་ཚད་མ་ལས་
སྐྱེས་པ་དང༌། རིགས་པས་ངེས་པར་བརྟགས་པ་ལས་སྐྱེས་པ་དང༌། ཏིང་ངེ་འཛིན་ལས་སྐྱེས་པའི་
ཤེས་རབ་གསུམ་ལ་རིམ་པ་བཞིན་བཤད་དོ། །སྒོམ་པ་ལ་རབ་ཏུ་སྦྱོར་བའི་ཚུལ་ནི། དབུགས་
འབྱུང་རྔུབ་དྲན་པ་བསྒོམ་པ་དང་། མི་སྡུག་པ་བསྒོམ་པ་སོགས་སྔོན་དུ་བཏང་སྟེ་ཞི་གནས་དང༌།
ཚོགས་ལམ་ནས་དྲན་པ་ཉེ་བར་བཞག་བསྒོམ་པ་སོགས་ལམ་ལྔའི་ལྷག་མཐོང་གི་ལམ་རྣམས་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
མཛོད་ལས་བཤད་པ་ལྟར་ཤེས་པར་བྱའོ། །བསླབ་བཏུས་ལས། བཟོད་བྱ་ཐོས་པ་བཙལ་བར་
བྱ༑ ༑དེ་ནས་ནགས་སུ་གནས་པར་བྱ། །མི་སྡུག་ལ་སོགས་བསྒོམ་བྱ་ཞིང་། །མཉམ་པར་བཞག་ལ་
བརྩོན་པར་བྱ། །ཞེས་སོགས་ལྟར་བསླབ་སྟེ། བཀའ་ལུང་རྒྱ་ཆེན་པོ་ལས་ཤེས་པར་བྱའོ། །འདིར་
མངས་དོགས་པས་མ་བྲིས་སོ། །འཁོར་ལོ་དང་བོ་དང་མཐུན་པར་བསྟོད་པའོ། །ཞེས་ཆོས་རྗེ་ཉིད་
ཀྱིས་འདིའི་མཆན་བུར་བཀོད་དོ། ། ཞེས་མཆན་བུར་བྱུང་བ་ནི་གསོལ་འདེབས་པ་རྣམས་ཚིགས་བཅད་ཕྱོགས་གཅིག་ཏུ་བྱེད་འདོད་ནས་བྱས་
པ་སྟེ་དོན་ལ་དཀྱུས་ན་ཡོད་དོ། མཆན།)་་་
༢ ཆོས་འཁོར་གཉིས་པའི་དགོངས་དོན། | །
གཉིས་པ་ནི། ཆོས་རྣམས་ཐམས་ཅད་ཅེས་སོགས་ཏེ། སྔར་བཤད་པའི་ཚུལ་ལྟར། ཆོས་འཁོར་
དང་བོས་ཕུང་པོ་སོགས་ཆོས་ཐམས་ཅད་གང་ཟག་གི་བདག་གིས་སྟོང་ཞིང་གཟུགས་སོགས་ཕྱིའི་
རགས་པ་འདི་དག་འབྱུང་བ་བཞི་དང༌། འབྱུང་འགྱུར་བཞི་སྟེ། རྡུལ་རྫས་བརྒྱད་འདུས་སམ། རྡུལ་
ཕྲན་ཚོགས་པའི་ཆོས་ཙམ་དུ་བདེན་པར་གསུངས་ཏེ་མཛོད་དུ། བདག་མེད་ཕུང་པོ་ཙམ་ཉིད་དོ། །
ཅེས་པ་ལྟར་རོ། །བྱེ་བྲག་ཏུ་སྨྲ་བ་དེར་མཐའ་གཅིག་ཏུ་ཁས་ལེན་ལ། །ཉན་ཐོས་མདོ་སྡེ་བས་ནི།
ཕལ་ཆེར་དེ་ལྟར་ཡིན་ཡང་མཐའ་གཅིག་ཏུ་མ་ངེས་ཏེ། ས་རྡོག་སྐམ་པོ་ལྟ་བུ་འབྱུང་པ་གཅིག་ལས་
གྱུར་པ་དང༌། ས་རྡོག་དེ་ཉིད་བརླན་དང་བཅས་པ་འབྱུང་བ་གཉིས་ལས་གྱུར་པ། ས་རྡོག་བརླན་
ཞིང་དྲོད་དང་བཅས་པ་ལྟ་བུ་གསུམ་ལས་གྱུར་པ། ས་རྡོག་བརླན་ཅན་དྲོད་ (ལས་བཅས་2དེ་ཉིད་
འདྲིལ་ཞིང་འགྲོ་བ་ལྟ་བུ་འབྱུང་བ་བཞི་ལས་གྱུར་པ་དང༌། ཡང་འོད་ལྟ་བུ་འབྱུང་འགྱུར་གཅིག་པ།
སྒྲའམ་དྲི་དང་བཅས་པའི་རླུང་ལྟ་བུ་འབྱུང་འགྱུར་གཉིས་པ། དུ་བ་ལྟ་བུ་འབྱུང་འགྱུར་གསུམ་པ་སྟེ།
གཟུགས་དང་དྲི་རེག་བྱའོ། །བུར་རྡོག་ལྟ་བུ་བཞི་ལྡན། དེ་ཉིད་སྒྲ་དང་བཅས་པ་ན་ལྔ་བའོ། །དེ་
བཞིན་དུ་གཞན་ལ་འང་འབྱུང་བ་དང་འབྱུང་འགྱུར་གང་དམིགས་པ་དེ་དེ་ན་ཡོད་ཀྱི་གཞན་དུ་མིན་
ནོ༑ ༑ཞེས་སློབ་དཔོན་རྒྱལ་པོའི་སྲས་ཀྱིས་བཤད་དེ། མངོན་པ་ཀུན་ལས་བཏུས་ཀྱི་དོན་ནོ། །དེ་
ལྟར་འཁོར་ལོ་དང་པོའི་རྗེས་སུ་འབྲང་བའི་ཉན་ཐོས་སྡེ་བ་དག ལས་དགེ་བ་ལས་འབྲས་བུ་བདེ་བ།
ལས་མི་དགེ་བ་ལས་འབྲས་བུ་སྡུག་བསྔལ་འབྱུང་སྟེ། འབྲས་ས་ལུའི་ས་བོན་ལས་དེའི་མྱུ་གུ་འབྱུང་
བ༑ ཀོ་ཏྲ་བའི་ས་བོན་ལས་ཀོ་ཏྲ་བའི་མྱུ་གུ་འབྱུང་བ་བཞིན། དེའི་ཕྱིར་ལས་ཡོད་ཅིང་ལས་ཀྱིས་



པོད་གསུམ་པ།
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
རྣམ་པར་སྨིན་པའང་ཡོད་པས་འཁོར་བར་འཁོར་བའང་ཡོད་ཅིང་འཁོར་བ་ལས་ཐར་བའང་ཡོད་
དོ༑ ༑ཞེས་སྟོན་པའི་གསུང་བཞིན་ཁས་བླངས་ནས་རྒྱང་འཕེན་ལ་སོགས་ལས་དང་ལས་ཀྱི་རྣམ་པར་
སྨིན་པ་མེད་པའི་ཕྱིར་འཁོར་བ་ལས་ཐར་བ་མེད། །ཞེས་ཆད་པར་སྨྲ་བ་བཀག་གོ །རིགས་པས་
ལེགས་པར་བརྟགས་ཤིང་དཔྱད་པའི་མཐར་ཐུག་གི་དོན་དམ་དུ་ཕྱིའི་རྡུལ་ཕྲན་ཆ་མེད་རེ་རེ་བ་དང་
ནང་སེམས་ཀྱི་ཡིད་སྐད་ཅིག་ཆ་མེད་རེ་རེ་བ་བདེན་པར་ཡོད། ཕྱིའི་རགས་པ་དང་ཕྱི་ནང་གི་དངོས་
པོའི་རྒྱུན་ནི་བརྟགས་ཤིང་དཔྱད་པའི་མཐར་ཐུག་གི་དོན་དམ་དུ་མེད་དེ། རྫ་བུམ་སོགས་རྣམས་ཐོ་
བ་སོགས་ཀྱིས་བཅོམ་ཞིང་ཕྱེ་མར་བཏང་བ་ན། ཞིག་པའི་ཕྱིར་བུམ་པའི་བློ་མི་འཇུག་པ་བཞིན་དང༌།
ཆུ་ལྟ་བུ་ཡང་གཟུགས་དྲི་སོགས་རེ་རེ་བ་རྣམས་ཆུ་དངོས་མ་ཡིན་པའི་ཕྱིར། གཟུགས་དྲི་སོགས་རེ་
རེ་ནས་བློས་ཕྱེ་ཞིང་བསལ་ན་ཆུའི་བློ་མི་འཇུག་པ་སོགས་བཞིན། རྡུལ་ཕྲན་ཆ་མེད་རེ་རེ་བ་ནི་
བཅོམ་དང་བློ་ཡི་གཞན་བསལ་ཡང་དེ་བློ་མི་འདོར་བས་དོན་དམ་དུ་བདེན་ཞེས་ཏེ། མཛོད་ལས།
གང་ལ་བཅོམ་དང་བློ་ཡི་གཞན། །བསལ་ན་དེ་བློ་མི་འཇུག་པ། །བུམ་ཆུ་བཞིན་དུ་ཀུན་རྫོབ་ཏུ། །
ཡོད་དེ་དོན་དམ་ཡོད་གཞན་ནོ། །ཞེས་སོ། ། །
སེམས་ཙམ་པ་ཡང༌། ཕྱིའི་གཟུང་འཛིན་གཉིས་མེད་ཀྱི་ཚོགས་བརྒྱད་སོགས་ རྣམསརྣམ་
ཤེས་རང་རིག་རང་གསལ་སྐད་ཅིག་ཆ་མེད་རེ་རེ་བ་བརྟགས་ཤིང་དཔྱད་པའི་མཐར་ཐུག་གི་དོན་
དམ་པར་བདེན་པར་འདོད་དེ། འཕགས་པ་ལྷ་སོགས་ཀྱིས། གཟུང་དང་འཛིན་པ་ལས་གྲོལ་བའི། །
རྣམ་པར་ཤེས་པ་དོན་དམ་ཡོད། །འདི་ནི་རྣལ་འབྱོར་སྤྱོད་པའི་གཞུང་། །རྒྱ་མཚོའི་ཕ་རོལ་ཕྱིན་
རྣམས་སྒྲོགས། །ཞེས་སོ། །དེ་ཡང་ལེགས་པར་བརྟགས་ཤིང་དཔྱད་པའི་མཐར་ཐུག་གི་དོན་དམ་དུ་
བདེན་པའི་དངོས་པོ་དགག་པའི་ ཕྱིར་ཆོས་འཁོར་གཉིས་ པ་ གསུངས་ པ། འཕགས་པ་ཀླུ་སྒྲུབ་
ཀྱི་དགོངས་པ་སྟེ། རིགས་པ་དྲུག་ཅུ་བར། རེ་ཤིག་ཉེས་ཀུན་འབྱུང་བའི་གནས། །མེད་ཉིད་རྣམ་
པར་བཟློག་ཟིན་གྱི། །རིགས་པ་གང་གིས་ཡོད་ཉིད་ཀྱང༌། །བཟློག་པར་འགྱུར་བ་ཉན་པར་གྱིས། །
ཞེས་ཏེ་ལྟ་བའི་ཐ་ཆད་གཉིས་ཏེ། མ་ཆད་པ་ལ་ཆད་པར་ལྟ་བ་དང་། །མི་རྟག་པ་ལ་རྟག་པར་ལྟ་བ་
སྟེ༑ ༑འཁོར་ལོ་དང་པོས་ཆད་ལྟ་དེ་བསལ་ནས་། །འཁོར་ལོ་གཉིས་པས་རྟག་ལྟ་དེ་བསལ་ལོ། །
ཞེས་པའོ། །དེ་ལྟ་ན། འཁོར་ལོ་གཉིས་པས་གང་ཟག་གི་བདག་མེད་པར་མ་ཟད། ཕྱིའི་གཟུང་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
འཛིན་སོགས་ཆོས་ཀྱི་བདག་ཀྱང་མེད་པར་བསྟན་པ་ཅི་ལྟ་བ་བཞིན་མཁྱེན་ནས་ལེགས་པར་སྟོན་
པའི་དཔལ་ལྡན་བླ་མ་ལ་གུས་པས་འདུད་པར་སྟོན་ཏེ། ཆོས་རྣམས་ཐམས་ཅད་ཅེས་ཤེས་བྱ་ཡིན་
ནོ་ཅོག་སྡུད་པའི་ལྷག་མ་མེད་པའི་ཚིག་མ་ཡིན་གྱི་རྐྱེན་ལས་བྱུང་ཞེས་པའི་ཁྱད་པར་གྱི་ཚིག་དང་
འབྲེལ་བས་འདུས་བྱས་ཀྱི་ཆོས་ལ་གོ་བར་བྱ་སྟེ། དེ་ཐམས་ཅད་རང་རང་གི་རྒྱུ་དང་རྐྱེན་དུ་འཚམ་
པ་ལས་བྱུང་བ་ཡིན་གྱི་རྒྱུ་མེད་དུ་བྱུང་བ་མ་ཡིན་ལ་ཙམ་ཞེས་པ་ཚོད་འཛིན་ལྷག་མ་འགོག་པའི་
ཚིག་ཏེ་ང་རྒྱལ་བས་བདག་དང་། སེམས་པར་བྱེད་པས་སེམས་ཅན་དང་། སྐལ་བ་མཉམ་པའི་རིས་
རྫོགས་ཀྱི་བར་དུ་གནས་པས་སྲོག་དང་ཞེས་སོགས་བྱེད་པོའི་སྐྱེས་བུ་བཅུ་གཉིས་ཀྱི་སྒྲ་དོན་རྒྱ་གར་
བ་དག་འཆད་ལ། ཕྱི་རོལ་མུ་སྟེགས་བྱེད་ཕལ་ཆེར་དེ་ཐམས་ཅད་གང་ཟག་གི་བདག་དང་དོན་
གཅིག་ཏུ་འདོད་དོ། །དེ་ལྟར་ན་ཕྱི་ནང་གི་དངོས་པོ་འདི་རྣམས་སྐྱེད་བྱེད་ཀྱི་གང་ཟག་གི་བདག་རྟག་
པ་མེད། བདག་་རྟག་)གཅིག་གི་སེམས་ཅན་ཡང་མེད། བདག་རྟག་གཅིག་གི་སྲོག་ཡང་མེད་དེ།
གལ་ཏེ་དེ་འདྲ་ཡོད་ན། གང་ཟག་གི་བདག་སོགས་གསུམ་པོ་དང་། དབྱར་དགུན་སོགས་ཕྱི་དང༌།
བདེ་སྡུག་དང་སྐྱེ་འཆི་སོགས་ནང་གི་དངོས་པོ་རྫས་ཡོད་རེ་རེ་བ་འདི་རྣམས་དུས་རྟག་ཏུ་བསྐྱེད་
པར་འགྱུར་ཏེ། དེས་བསྐྱེད་ཅིང་རྟག་པའི་ཕྱིར། རྟགས་ཁས་བླངས་འདོད་ན། རེས་འགའ་དམིག་
པས་བསལ། གལ་ཏེ་ཁྱབ་པ་མེད་དེ། བསྐྱེད་ཅིང་རྟག་ཀྱང་རྟག་ཏུ་མི་བསྐྱེད་ཅེ་ན་འབྲས་བུ་དེ་
རྣམས་གཏན་ནས་མི་བསྐྱེད་པར་ཐལ་བར་འགྱུར་རོ། །དེ་རྣམས་རྟག་ཏུ་མི་བསྐྱེད་ཅིང་རྟག་པའི་
ཕྱིར། རྟག་གསལ་ ཁས་བླངས། གལ་ཏེ་རྟག་ཀྱང་དེས་འབྲས་བུ་དེ་རྣམས་རེ་འགའ་བསྐྱེད་རེ་
འགའ་མི་བསྐྱེད་ན། འོ་ན་དེ་མི་རྟག་པར་ཐལ་བར་འགྱུར་རོ། །ཞེས་པ་རྣམས་དཔལ་ཆོས་ཀྱི་གྲགས་
པའི་རིགས་པའོ། །
དེ་ཡང་མུ་སྟེགས་བྱེད་འགའ་ཞིག གང་ཟག་གི་བདག་གཅིག་ཉིད་འཁོར་ཐར་གྱི་བྱེད་པ་པོར་
འདོད་པར་རྣམ་འགྲེལ་སོགས་ལས་བཤད་ཅིང་། མུ་སྟེགས་བྱེ་བྲག་པ་ནི་བདག་བེམ་པོར་འདོད་དེ།
གཞན་དག་ཀྱང་ནི་འདིར་བདག་ ཉིད། །འདོད་དང་སྡང་སོགས་ཡོན་ཏན་ཅན། །རྟེན་དང་ཀུན་
འཇུག་ཟ་བྱེད་པའོ། །རང་ཉིད་བེམ་པོའི་ངོ་བོར་འདོད། །ཅེས་སོ། །མུ་སྟེགས་གཅེར་བུ་པ་ཡང་
གང་ཟག་གི་བདག་བེམ་པོར་འདོད་དེ། ཁྱད་པར་དུ་འཕགས་པའི་བསྟོད་པ་ལས། གཅེར་བུ་ལུས་
པས་



པོད་གསུམ་པ།
ཉ་དབོན་ཀུན་དགའ་དཔལ། །
བསྟན་པ་སྤྱི་འགྲེལ་གྱི་རྣམ་བཤད།
ཀྱི་ཚད་བཞིན་དུ། །སྲོག་ནི་ཞུམ་དང་རྒྱས་པར་སྨྲ། །ཞེས་སོ། ། །
མུ་སྟེགས་གྲངས་ཅན་པ་ནི། བདག་ཤེས་རིག་གི་སྐྱེས་བུ་ཞེས་བདག་ཤེས་པར་འདོད་ལ། དེ་
ཡང་མཚན་ཉིད་ལྔ་ལྡན་ཏེ། ཟ་བོ་རྟག་དངོས་བྱེད་པོ་མིན་པའི་བདག །ཡོན་ཏན་བྱར་མེད་གྲངས་
ཅན་རྣམས་ཀྱིས་བརྟགས། །དེ་དབྱེ་་དེ་དབྱེ་ཅུང་ཟད་ཅུང་ཟད་ལ་བརྟེན་ནས། །མུ་སྟེགས་ཅན་
རྣམས་ལུགས་ནི་ཐ་དད་འགྱུར། །ཅེས་སོ། །
རིག་བྱེད་མཐའ་བའམ་གསང་བ་པ་ཞེས་པ་དང་མུ་སྟེགས་རིག་པ་ཅན་ཡང་བདག་ཤེས་པར་
འདོད་པར་བཤད་དོ། །མུ་སྟེགས་རིག་པ་ཅན་དག །སྐྱེ་བ་པོ་འདི་ཤེས་པ་ཡོད་མིན་ཏེ། །བདག་གི་
བདེ་སྡུག་བདག་ལ་རང་དབང་མེད། །དབང་ཕྱུག་གི་བཏང་ཡང་ན་མཐོ་རིས་སམ། །གཡང་ས་དག་
ཏུ་འགྲོ་བ་ཁོ་ནར་འགྱུར། །ཞེས་ཏེ། ཡན་ལག་ཐམས་ཅད་ཀྱིས་འགྲོ་བ་མང་བོ་བསྐྱེད་ཅིང་འཇིག་
པར་བྱེད་པས་ཕྲ་བ་དང༌། ནམ་མཁའ་ལ་སོགས་པའི་འབྱུང་བ་གནས་དང་སྡུད་པ་དང་རྒྱས་པར་
བྱེད་པས་ཡང་བ་དང༌། འཇིག་རྟེན་གསུམ་གྱིས་བརྗོད་པར་བྱ་བས་ན་མཆོད་པ་དང༌། སྣོད་དང་
བཅུད་ཐམས་ཅད་ཇི་ལྟར་འདོད་པ་བཞིན་དུ་ཐམས་ཅད་བདག་ལ་རག་ལས་པའི་རང་དབང་ཅན་
ཡིན་པས་དབང་དུ་གྱུར་པ་དང་། ཐམས་ཅད་ལ་ཁྱབ་པས་གར་ཡང་ཕྱིན་པ་དང་། ཐམས་ཅད་འདོད་
པ་ཙམ་གྱིས་མིག་འབྱེད་པའི་དུས་ཙམ་ལ་བྱེད་པས་འདོད་དགུར་འབྱུང་བ་དང་། ཐར་པ་དང་ལྷ་
ལ་སོགས་པ་ཐམས་ཅད་འདོད་པ་ཙམ་གྱིས་ཐོབ་པར་དགའ་མགུར་གནས་པ་ཞེས་བྱའོ། །ཞེས་ཡོན་
ཏན་བརྒྱད་དང་ལྡན་པའི་དབང་ཕྱུག་རྟག་པ་གཅིག་པུ་བ་སྣོད་བཅུད་ཐམས་ཅད་ཀྱི་བྱེད་པ་པོར་སྨྲ་
ལ༑ དབང་ཕྱུག་ལྷར་འཛིན་པའི་གྲངས་ཅན་ཡང་། དེ་ལྟར་འདོད་པར་བཤད་དོ། །སྤྱོད་འཇུག་ལས།
གཙོ་བོ་རྟག་པ་འགྲོ་བ་ཡི། །རྒྱུ་ཡིན་པར་ནི་གྲངས་ཅན་འདོད། །ཅེས་དང་། སྙིང་སྟོབས་རྡུལ་དང་
མུན་པ་ཞེས། །བྱ་བའི་ཡོན་ཏན་མཉམ་གནས་པ། །གཙོ་བོ་ཞེས་བྱར་རབ་བརྗོད་དེ། །མི་མཉམ་
འགྲོ་བ་ཡིན་པར་བརྗོད། །ཅེས་ཏེ། སྙིང་སྟོབས་རྡུལ་མུན་པ་གསུམ་མམ་ཆགས་སྡང་རྨོངས་གསུམ་
མམ། བདེ་སྡུག་གཏི་མུག་གསུམ་ཆ་མཉམ་པའི་བེམ་པོ་རྟག་དངོས་གཅིག་པུ་བ་ནི། རང་བཞིན་
རྒྱུའི་གཙོ་བོ་ཡིན་ལ། དེ་གསུམ་ཆ་མི་མཉམ་པ་ལས་འགྲོ་བ་སྟེ་རྣམ་འགྱུར་འབྱུང་སྟེ་བློའམ་ཆེན་པོ་
ཞེས་པའི་བེམ་པོ་ཤེལ་གྱི་མེ་ལོང་ངོས་གཉིས་པ་ལྟ་བུའི་ནང་ནས་བདག་ཤེས་རིག་གི་གཟུགས་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བརྙན་འཆར་བ་ཕྱི་ནས་གཟུགས་སོགས་ཀྱི་གཟུགས་བརྙན་འཆར་བ་ཞིག རང་བཞིན་རྒྱུའི་གཙོ་བོ་
ལས་ཐོག་མར་སྐྱེ་ལ། དེ་ལས་སྙིང་སྟོབས་ལས་གྱུར་པའི་ང་རྒྱལ། རྡུལ་ལས་གྱུར་པའི་ང་རྒྱལ།
མུན་པ་ལས་གྱུར་པའི་ང་རྒྱལ་གསུམ་འབྱུང༌། ང་རྒྱལ་དང་པོ་གཉིས་ལས་མིག་ལ་སོགས་པའི་ནང་
གི་དབང་པོ་ལྔ། ཁ་ལག་རྐང་པ་བཤང་ལམ་གཅི་བའི་ལམ་སྟེ་ལས་ཀྱི་དབང་པོ་ལྔ། གཉིས་ཀའི་
དབང་པོ་ཡིད་དེ་དབང་པོ་བཅུ་གཅིག་དང༌། གཟུགས་སྒྲ་དྲི་རོ་རེག་བྱ་སྟེ། དེ་ཙམ་ལྔ་དང་བཅས་
པས་བཅུ་དྲུག་འབྱུང་ལ། དེ་ཙམ་ལྔ་ལས་ས་ཆུ་མེ་རླུང་ནམ་མཁའ་སྟེ་འབྱུང་བ་ལྔ་སྐྱེའོ་ཞེས། དབང་
ཕྱུག་ནག་པོའི་གཞུང་ལས། རང་བཞིན་ལས་ཆེན་དེ་ལས་ང་རྒྱལ་ཏེ། །དེ་ལས་ཚོགས་ནི་རྣམ་པ་
བཅུ་དྲུག་འབྱུང་། །དེ་ལྟར་བཅུ་དྲུག་འབྱུང་བདེ་ལ་ཡང་། །དེ་ཙམ་ལྔ་ལས་འབྱུང་བ་རྣམ་ལྔ་འབྱུང་། །
ཞེས་སོ། །དེ་ལྟར་ཉི་ཤུ་རྩ་བཞི་བོ་བེམ་པོ་དང་། ཉེར་ལྔ་བ་བདག་ནི་ཤེས་པ་སྟེ། ཤེས་རིག་གི་སྐྱེས་
བུ་ཞེས་འདོགས་སོ། །དེ་བཞིན་དུ་གསུམ་ཆ་མཉམ་པའི་གཙོ་བོ་ནིརྒྱུ་ཁོ་ན་ཡིན་ཅིང་འབྲས་བུ་
མ་ཡིན་པའི་མུ། བློའམ་ཆེན་པོ་དང་ང་རྒྱལ་དང་། དེ་ཙམ་ལྔ་སྟེ་བདུན་པོ་རྒྱུ་འབྲས་གཉིས་ཀ་ཡིན་
པའི་མུ། གཞན་བཅུ་དྲུག་པོ་འབྲས་བུ་ཁོ་ན་ཡིན་པའི་མུ། བདག་ཤེས་རིག་གི་སྐྱེས་བུ་གཉིས་ཀ་མ་
ཡིན་པའི་མུ་སྟེ། དབང་ཕྱུག་ནག་པོའི་གཞུང་ལས། གཙོ་བོའི་རང་བཞིན་རྣམ་པར་འགྱུར་མིན་ལ། །
ཆེན་པོ་སོགས་བདུན་རང་བཞིན་རྣམ་འགྱུར་ཡིན། །འགྱུར་བ་བཅུ་དྲུག་རྣམ་པར་འགྱུར་བ་སྟེ། །
སྐྱེས་བུ་རང་བཞིན་མ་ཡིན་རྣམ་འགྱུར་མིན། །ཞེས་ཟེར་རོ། །ཡང་། ཡོན་ཏན་གསུམ་གྱི་རང་བཞིན་
མཆོག །མཐོང་བའི་ཡུལ་དུ་ འགྱུར་བ་གྱུར་མ་ཡིན། །མཐོང་བའི་ཡུལ་དུ་གང་གྱུར་པ། །སྒྱུ་མ་
བཞིན་དུ་ཤིན་ཏུ་གསོག །ཅེས་གྲངས་ཅན་འདོད་པར་ཚད་མ་ཀུན་ལས་བཏུས་སུ་བཤད་དེ། དེ་
ལྟར་ན། རང་བཞིན་རྒྱུའི་གཙོ་བོ་དང་། བདག་ཤེས་རིག་གཉིས་དོན་དམ་པའི་བདེན་པ། གཞན་
ཉེར་གསུམ་ཀུན་རྫོབ་ཏུ་འདོད་པར་བཤད་དོ། །
མུ་སྟེགས་ཁྱབ་འཇུག་པ་རྣམས་ནི། ལྷ་ཁྱབ་འཇུག་ཆེན་པོ་ཞེས་པ་རྟག་དངོས་གཅིག་པུ་བ་
ཞིག་བྱེད་པ་པོར་སྨྲ་ཞིང་། དེ་ཡང་ཁྱབ་འཇུག་གི་འཇུག་པ་བཅུ་བཤད་དེ། ཉ་དང་རུས་སྦལ་ཕག་
རྒོད་ དང༌། །མི་ཡི་སེང་ གེ་ མིའུ་ཐུང་ དང༌ ། རཱ་ མ་ན་ གཉིས (ལྷ་རཱ་མ་ན་དང་། དགྲ་སྟ་རྭ་མ་ན)ནག་ པ་ དང་། །
སངས་རྒྱས་དུས་འཁོར་རིགས་ལྡན་དུ་བསྒྱུར་)ཀལ་ཀ་ཅན་དེ་བཅུ། །མཛད་པ་བཅུ་ནི། རིག་བྱེད་བཞི་རྒྱ་མཚོ་
14



ཉ་དབོན་ཀུན་དགའ་དཔལ།
པོད་གསུམ་པ།
བསྟན་པ་སྤྱི་འགྲེལ་གྱི་རྣམ་བཤད།
ཆེན་པོར་ལྷུང་བ་ན་ཁྱབ་འཇུག་གིས་ཉར་སྤྲུལ་ནས་བཏོན་ནས་ལྷ་རྣམས་ལ་བྱིན་པ་དང་། རུས་
སྦལ་དུ་སྤྲུལ་ནས་སྣོད་ཀྱི་འཇིག་རྟེན་དུ་འདེགས་པ་དང༌། ཕག་རྒོད་དུ་སྤྲུལ་ནས་སྣོད་ཀྱི་འཇིག་
རྟེན་མནན་པ་དང༌། ཛ་མད་ཨགིའི་བུ་རཱ་མར་སྤྲུལ་ནས་རྒྱལ་པོ་སྲིད་སྒྲུབ་ལ་སོགས་པ་བསད་
པ་དང༌། ཤིང་རྟ་བཅུ་པའི་བུ་རྭ་མར་སྤྲུལ་ནས་སྲིན་པོའི་ཚོགས་བསད་པ་དང༌། རྒྱལ་བོ་ནག་པ་
སྤྲུལ་ནས་སེམས་ཅན་གྱི་དོན་བྱས་པ་དང༌། མི་ཡིས་སེང་གེར་སྤྲུལ་ནས་ལྷ་མ་ཡིན་གྱི་དབང་པོ་
འགྲོ་སྐྱོབ་གསེར་ཅན་བསད་པ་དང༌། མེའུ་ཐུང་གི་གཟུགས་སུ་སྤྲུལ་ནས་ལྷ་མ་ཡིན་གྱི་རྒྱལ་པོ་
སྟོབས་ཅན་བསླུས་པ་དང༌། སངས་རྒྱས་སུ་སྤྲུལ་ནས་སེམས་ཅན་གྱི་དོན་བྱས་པ་དང༌། བྲམ་ཟེ་
གྲགས་པའི་བུ་ཀར་ཀེ་ཙེ་ཞེས་བྱ་བར་གྱུར་ནས་སེམས་ཅན་གྱི་དོན་བྱེད་དེ། དེ་ནས་དུས་ལྡོག་པར་
འགྱུར་རོ་ཞེས་ཏེ། ཀལ་ཀི་ཞེས་པ། ལ་ལས་ངང་པ་ཅན་དུ་བསྒྱུར། ལ་ལས་རྩོད་པ་ཅན་དུ་བསྒྱུར་
ཏེ༑ དུས་འཁོར་འགྲེལ་ཆེན་དུ། ཀླ་ཀློ་འཇོམས་བྱེད་རིགས་ལྡན་དྲག་པོ་འབྱུང་བར་གསུངས་པ་དེ་
ཁྱབ་འཇུག་གི་མཛད་པ་བཅུ་པའི་སྒྲོ་བཏགས་གཞིར་བཞེད་པར་མངོན་ནོ། ། །
མུ་སྟེགས་ཚངས་པ་བ་རྣམས་ནི། ཚངས་པའི་སྒོ་ང་གཅིག་ནི་དཔག་ཚད་བྱེ་བའི་ཁྱོན་ནོ་ཞེས་
སྣོད་བཅུད་ཐམས་ཅད་ཚངས་པའི་བྱས་པས་རྟག་པར་འདོད་དོ། །ཡང་མུ་སྟེགས་འགའ་ཞིག་སྔོན་
གྱི་ལས་ཁོ་ན་བདེ་སྡུག་དང་། སྐྱེ་འཆི་ལ་སོགས་པ་ཐམས་ཅད་ཀྱི་བྱེད་པ་པོ་ཡིན་གྱི་རྐྱེན་ལ་མི་ལྟོས་
པར་འདོད་པའི་ལུགས་སྐྱེས་རབས་སུ་བཤད་དེ། དེ་ནི་མུ་སྟེགས་གཅེར་བུ་པར་མངོན་ཏེ། ལས་
ཐམས་ཅད་ཟད་པར་བྱས་ནས། འཇིག་རྟེན་ཐམས་ཅད་ཀྱི་སྟེང་ན་གདུགས་བཀན་ནས་བཟུང་
བའི་དབྱིབས་ལྟ་བུས་ཐར་བའི་གནས་བ་ཞོ་འམ་ཀུན་མུ་ད་ལྟ་བུའི་ཁ་དོག་ཅན་གྱི་ཐར་བའི་གནས་
སུ་ཐར་པ་ཐོབ་ཅེས་ཁོ་འདོད་པར་བཤད་དོ། ། །
མུ་སྟེགས་བྱེ་བྲག་པ་རྣམས་རྡུལ་ཕྲན་རྟག་པས་སྣོད་བཅུད་སོགས་བསྐྱེད་པར་འདོད། མུ་
སྟེགས་གསང་བ་པ་དག་ས་འོག་རིམ་པ་བདུན་ན་གནས་པའི་སྐྱེས་བུ་ཆེན་པོ་ཉི་མའི་མདོག་ཐམས་
ཅད་ཀྱི་བྱེད་པ་པོར་སྨྲའོ། །ཡང་ཕུང་པོ་དང༌། དེ་ཉིད་དང་གཞན་དུ་བརྗོད་དུ་མེད་པའམ། རྟག་མི་
རྟག་ཏུ་བརྗོད་དུ་མེད་པའི་གང་ཟག་གི་བདག་འཁོར་ཐར་གྱི་བྱེད་པ་པོར་འདོད་པ་དགག་པའི་
གཞུང་འབྱུང་སྟེ། ཕྱོགས་སྔ་དེ་གནས་མའི་བུའི་སྡེ་པ་འདོད་པར་ཀ་མ་ལ་ཤི་ལ་ལ་སོགས་ཀྱིས་



སྤྱིའི་དེབ་སོ་གཉིས་པ།
ཇོ་ནང་དཔེ་ཚོགས།
བཤད་དོ། །
དེ་ ལྟར་ན་སྣོད་བཅུད་སོགས་ ཀྱི་འབྲས་བུ་འདི་རྣམས་གང་ཡང་། དབང་ཕྱུག་རྟག་དངོས་
གཅིག་པུ་བ་སོགས་སྔར་རྣམ་འགྲེལ་དུ་སྔར་བཤད་པ་ལྟར་གྱི་སྐྱེད་པར་བྱེད་པ་པོའི་རྒྱུ་ཅུང་ཟད་
ཀྱང་མེད་དོ། །དེ་ཡང་གང་ཟག་གི་བདག་རྟག་དངོས་ཐམས་ཀྱི་སྐྱེད་བྱེད་དུ་འདོད་པ། དགག་པའི་
རིགས་པ་གོང་དུ་བཀོད་པའི་རིགས་པ་དེ་ཐམས་ཅད་ལ་ཅི་རིགས་པར་སྦྱར་བར་བྱ་ཞིང་། སོ་སོར་
དགག་པ་ནི། དབུ་ཚད་དང་སྐྱེ་རབས་ལ་སོགས་ལས་ཤེས་པར་བྱའོ། །འདིར་མང་དོགས་ནས་མ་
བྲིས་སོ། །
གལ་ཏེ་འབྲས་བུའི་དངོས་པོ་འདི་རྣམས་བྱེད་པ་པོའི་བདག་རྟག་པ་སོགས་མེད་མོད། རྒྱུ་རྐྱེན་
ལས་བྱུང་བའི་དོན་དམ་པའི་བདེན་དངོས་སུ་ ཡོད་སྙམ་ན། དངོས་པོ་འདི་རྣམས་ཐམས་ཅད་དོན་
དམ་དཔྱོད་པའི་རིགས་པས་དཔྱད་བཟོད་ཀྱི་དོན་དམ་གྱི་དངོས་པོ-ར་བདེན་པ་མེད་ཅིང་རང་དང་
ངོ་བོ་གཅིག་པའི་གང་ཟག་གི་བདག་རྟག་པ་དང་། རྟག་གཅིག་གི་སེམས་ཅན་དང་། སྲོག རྟག་པ་
མེད་ལ། སྔར་བཤད་པ་ལྟར་གྱི་བྱེད་པ་པོ་རྟག་པའང་ཅུང་ཟད་ཀྱང་མེད་དེ། རྒྱུ་རྐྱེན་ཚོགས་པའི་
སྣང་བ་ཙམ་ཡིན་པའི་ཕྱིར་རོ། །དཔེར་ན། གཉིད་དང་བག་ཆགས་ཚོགས་པའི་སྣང་བ་རྨི་ལམ་
བཞིན། སྒྱུ་མ་ནི་སྔགས་དང་སྨན་དང་སྤྲུལ་གཞི་འཇིམ་དུམ་སོགས་ཚོགས་པའི་སྣང་བ་སྒྱུ་མའི་རྟ་
གླང་སོགས་བཞིན། སའི་རླངས་པ་རླུང་ཕྲ་མོས་བསྐྱོད་པ་ལ་ཉི་མའི་འོད་ཕོག་པས་སྨིག་རྒྱུ་གཡོ་བ་
མཐོང་བ་སྟེ། དེ་གསུམ་ཚོགས་པའི་སྣང་བ་སྨིག་རྒྱུ་བཞིན། སྒྲ་དང་བྲག་ཆ་ལྟ་བུའི་གནས་ཀྱི་རྐྱེན་
ཚོགས་པའི་སྣང་བ་སྒྲ་བརྙན་བཞིན། ཞེས་དེ་འདྲའི་དཔེ་དང་ ། དོན་མཚུངས་པར་སྟོན་པར་མཛད་
པའི་བླ་མ་དམ་པའི་ཞབས་ལ་གུས་པས་འདུད་དོ། ། །
དེ་བཞིན་གཤེགས་པའི་མཛོད་ཀྱི་མདོ་ལས། འོད་སྲུང་གལ་ཏེ་སེམས་ཅན་གཅིག་གཅིག་
མི་དགེ་བ་བཅུའི་ལས་ཀྱི་ལམ། ཁ་ན་མ་ཐོ་བ་དང་བཅས་པ་འདི་དག་དང་ལྡན་པར་གྱུར་ལ། དེ་
ཡང་། དེ་བཞིན་གཤེགས་པས་རྒྱུ་དང་རྐྱེན་དུ་ལྡན་པའི་ཆོས་བསྟན་པ་ལ་འཇུག་སྟེ། འདི་ལ་བདག་
གམ། སེམས་ཅན་ནམ། སྲོག་གམ། གང་ཟག་གམ། གང་བྱེད་པའམ། གང་མྱོང་བ་དེ་ནི་གང་ཡང་
མེད་དོ་སྙམ་ནས། ཆོས་ཐམས་ཅད་ཀྱི་བྱས་པ་མེད་པ་དང༌། མངོན་པར་འདུ་བྱེད་པ་མེད་པ་དང༌།



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
སྒྱུ་མ་ལྟ་བུའི་ཆོས་ཉིད་དང༌། ཀུན་ནས་ཉོན་མོངས་པ་མེད་པའི་ཆོས་ཉིད་དང་། རང་བཞིན་གྱིས་
འོད་གསལ་བའི་ཆོས་ཉིད་ལ་འཇུག་ཅིང་། ཆོས་ཐམས་ཅད་གདོད་མ་ནས་དག་པར་ཡིད་ཆེས་ཏེ་
མོས་ན། སེམས་ཅན་དེ་ངན་སོང་དུ་འགྲོ་བར་ང་མི་སྨྲའོ། །ཞེས་སོ། །གཟུགས་ནི་གཟུགས་ཀྱིས་སྟོང་
ནས། རྣམ་པར་ཤེས་པའི་བར་དུའོ། །དེ་དག་ནི་ཐ་སྙད་ཙམ། མིང་ཙམ་བརྡ་ཙམ་ཀུན་རྫོབ་ཙམ་
བརྗོད་པ་ཙམ། གདགས་པ་ཙམ་སྟེ། དེ་ལ་མཁས་པ་རྣམས་ཀྱིས་ མངོན་པར་ཞེན་པར་བྱ་བའི་
མི་འཆད་པའོ། །ཞེས་ཡབ་སྲས་མཇལ་བའི་མདོ་ལས་སོ། །་
དེ་རྣམས་ཀྱིས་དངོས་པོ་ཐམས་ཅད་དོན་དམ་པར་བདེན་པའི་རང་བཞིན་མེད་པར་བསྟན་
ནས། ད་ནི་ཕྱི་རོལ་གྱི་དོན་ལ་ལྟོས་པའི་གཟུང་འཛིན་དོན་དམ་པར་བདེན་པའི་རང་བཞིན་མེད་
པར་སྟོན་ཏེ། རི་ཁང་ཁྱིམ་དང་སྐྱེས་བུའི་ལུས་ལ་སོགས་པ་ སྒོ་ལྔའི་དབང་ཤེས་ལ་ ཕྱི་རོལ་གྱི་
དོན་དུ་སྣང་ཡང་དོན་དམ་དཔྱོད་པའི་རིགས་པས་དཔྱད་བཟོད་ཀྱི་ཕྱི་དོན་བདེན་པ་བ་མ་ཡིན་གྱི་
སྣང་བ་ལ་ཕྱི་རོལ་གྱི་དོན་དུ་འཁྲུལ་པའི་གཟུང་འཛིན་གཉིས་སྣང་གི་བག་ཆགས་ཀྱིས་བསླད་པའི་
སེམས་སམ་རྣམ་པར་ཤེས་པ་འཁྲུལ་བ་ཉིད་ཀྱི་སྣང་བ་ཙམ་ཡིན་ཏེ། རབ་རིབ་ཀྱིས་མིག་བསླད་
པས་སྐྲ་ཤད་འཛག་པར་སྣང་བ་བཞིན། དེ་ལྟར་གཟུང་བྱ་ཕྱི་རོལ་གྱི་དོན་མེད་པས་གཟུང་བ་ཕྱི་
རོལ་གྱི་དོན་ཇི་བཞིན་རྗེན་ཆར་དུ་སྣང་ནས་འཛིན་པའི་ནང་གི་སེམས་དང་ཡིད་དང་རྣམ་པར་ཤེས་
པ་མ་འཁྲུལ་པ་ཡང་མེད་ལ། དེ་འདྲ་ཡོད་པ་བྱེ་བྲག་སྨྲ་བ་འདོད། གཟུང་བྱ་ཕྱི་རོལ་མེད་པས།
གཟུང་བ་ཕྱི་རོལ་གྱི་དོན་གྱིས་རང་ཇི་ལྟ་བའི་རྣམ་པ་དངོས་སུ་གཏད་པའི་ཚུལ་གྱིས་གཟུང་བ་
ཕྱིའི་དོན་ཇི་ལྟ་བ་བཞིན་དུ་གཟུང་ཡུལ་དུ་བྱས་ནས་འཛིན་པའི་ནང་གི་སེམས་དང་ཡིད་དང་རྣམ་
པར་ཤེས་པ་མ་འཁྲུལ་བ་ཡང་མེད་དེ། ཚད་མ་རྣམ་འགྲེལ་ལས། རིག་བྱ་རིག་བྱེད་རྣམ་པ་མེད། །
སྒྲ་སོགས་ཤེས་པའི་ཐ་དད་བཞིན། །གང་ཚེ་གཟུང་འཛིན་རྣམ་ཕྱེ་བའི། །མཚན་ཉིད་རྣམ་པར་
བསླད་པ་ཅན། །ཇི་ལྟར་འཁྲུལ་བས་མཐོང་གྱུར་པ། །དེ་ལྟར་འདི་རྣམས་བཞག་བྱས་པ། །ཞེས་སོ། །
དེ་ཡང་སྒོ་ལྔའི་དབང་ཤེས་ཀྱིས་གཟུང་བ་ཕྱི་དོན་བདེན་པ་བརྗེན་ཆར་གྱི་སྣང་ནས་འཛིན་གྱི། བག་
ཆགས་ཀྱི་དབང་གིས་རང་ཉིད་ཕྱི་རོལ་དོན་དུ་སྣང་བའི་རྣམ་པ་མེད་པར་བྱེ་བྲག་ཏུ་སྨྲ་བ་འདོད།
ཅེས་སོ། །དབང་སྐྱེས་བློ་ནི་རྣམ་མེད་ཀྱིས། །ཕྲ་རབ་བསགས་པ་དངོས་སུ་རིག །ཁ་ཆེའི་གཞུང་གི་
བསགས



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ། །
ཆུ་གཏེར་གྱིས། །བྱེ་བྲག་སྨྲ་བའི་གཞུང་འདོད་འགྱུར། །ཞེས་འཕགས་པ་ལྷ་སོགས་ཀྱིས་བཤད་དོ། །
མདོ་སྡེ་བ་ནི། སྒོ་ལྔའི་དབང་ཤེས་ཀྱིས་གཟུང་དོན་ཕྱི་རོལ་རྗེན་ཆར་གྱི་དངོས་སུ་སྣང་ནས་
མི་འཛིན་གྱི་དེས་རང་འདྲའི་རྣམ་པ་གཏད་པས། བློ་རང་ཉིད་དེའི་རྣམ་པར་སྐྱེས་པའི་ཕྱིར། དེ་དང་
འདྲ་བའམ་དེའི་རྣམ་པ་གཟུང་བ་ལ་དེའི་དངོས་པོ་ཉིད་རྗེན་ཆར་སྣང་ནས་འཛིན་ཞེས་བཏགས་པ་སྟེ།
བུས་པའི་གཟུགས་བཟུང་ཞེས་པ་བཞིན། ཚད་མ་རྣམ་འགྲེལ་སོགས་ལས་བཤད་དོ། །དེ་ལྟར་ན་
གཟུང་བ་ཕྱི་རོལ་གྱི་གཟུགས་སོགས་ཞེས་དང༌། གཟུང་དོན་ཕྱི་རོལ་འཛིན་པའི་སེམས་ཡིད་རྣམ་
ཤེས་ཞེས་མིང་བཏགས་པ་ཙམ་མམ། དང་པོ་བརྡར་བཏགས་པ་ཙམ་ཙམ་དུ་ཟད་ཀྱི་ཕྱི་རོལ་གྱི་
དོན་ལ་ལྟོས་པའི་གཟུང་འཛིན་བདེན་པ་བས་སྟོང་སྟེ། དཔེར་ན། འདུས་མ་བྱས་ནམ་མཁའ་ལྟར་
རོ༑ ༑དེར་མ་ཟད་ཕྱིའི་རྡུལ་ཕྲན་ཆ་མེད་དང་ནང་གི་སེམས་ཡིད་རྣམ་ཤེས་སྐད་ཅིག་ཆ་མེད་བདེན་
པ་བས་སྟོང་སྟེ། དེ་ཡང་རགས་པ་རྩོམ་པ་ན་ཕྱོགས་དྲུག་གི་རྡུལ་གྱིས་དབུས་རྡུལ་ལ་གཅིག་ཆར་
སྦྱར་ན། དབུས་རྡུལ་ལ་ཆ་དྲུག་བྱུང་བས་ཆ་མེད་ཡིན་པ་ཉམས་ལ། དྲུག་པོ་གོ་ས་གཅིག་ནས་དབུས་
རྡུལ་ལ་སྦྱར་ན་དེ་རྣམས་འདུས་པའི་གོང་དུ་དེ་རྡུལ་ཕྲན་ཙམ་དུ་འགྱུར་རོ། །ཉི་ཤུ་བའི་རབ་བྱེད་
ལས། དྲུག་གིས་གཅིག་ཆར་སྦྱར་བ་ན། །ཕྲ་རབ་རྡུལ་ཆ་དྲུག་ཏུ་འགྱུར། །དྲུག་པོ་དག་ནི་གོ་གཅིག་
ན༑ ༑གོང་བུའང་རྡུལ་ཕྲན་ཙམ་དུ་འགྱུར། །ཞེས་སོ། ། ན་
ཞི་བ་འཚོས་དབུ་མ་རྒྱན་དུ་ཡང་། འབྱར་བའམ་ནི་བསྐོར་བའམ། །བར་མེད་རྣམ་པར་གནས་
ཀྱང་རུང༌། །དབུས་གནས་རྡུལ་ཕྲན་རྡུལ་གཅིག་ལ། །ལྟ་བའི་རང་བཞིན་གང་ཡིན་པ། །གལ་ཏེ་དེ་
ཉིད་ཡིན་བརྗོད་ན། །ཇི་ལྟར་ས་ཆུ་མེ་རླུང་སོགས། །ཅི་སྟེ་རྒྱས་འགྱུར་མ་ཡིན་ནམ། །གལ་ཏེ་གཞན་
ཉིད་ཡིན་བརྗོད་ན། །རབ་ཏུ་ཕྲ་རྡུལ་ཇི་ལྟ་བུར། །གཅིག་པུ་ཆ་ཤས་མེད་མི་འགྱུར། །ཞེས་ཏེ་རགས་
པ་རྩོམ་པ་ན། ཕྱོགས་བཅུའི་རྡུལ་གྱིས་དབུས་རྡུལ་གྱི་དངོས་པོ་སོ་སོ་ལ་ལྟའམ། ཤར་ཕྱོགས་ལྟ་
བུའི་ངོས་གཅིག་ཁོ་ན་ལ་བལྟ་བ་བརྟགས་ཏེ། དགག་པ་སྔ་མ་ལྟར་ཤེས་པར་བྱའོ། །དེ་ལྟར་བསོག་
བྱེད་ཕྱིའི་རྡུལ་ཕྲན་བདེན་པ་བ་མེད་པའི་ཕྱིར། དེ་བསགས་པའི་ཕྱི་རོལ་གྱི་རགས་པ་བདེན་པ་བ་
མེད་པར་གྲུབ་པོ། །
སྐད་ཅིག་ཆ་མེད་ཀྱི་དངོས་པོ་བདེན་པ་བ་མེད་དེ། སྐད་ཅིག་མ་ཞེས་པ་ལ་དུས་མཐའི་སྐད་
འ8



པོད་གསུམ་པ།
h
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
ཅིག་མ་དང་། དེ་བརྒྱ་ཉི་ཤུ་ལ་དེའི་སྐད་ཅིག་མ། དེ་དྲུག་ཅུ་ལ་ཐང་ཅིག དེ་སུམ་ཅུ་ལ་ཡུད་ཙམ། དེ་
སུམ་ཅུ་ལ་ཉིན་ཞག དེ་སུམ་ཅུ་ལ་ཟླ་བ་གཅིག་སྟེ། མཛོད་ལས། སྐད་ཅིག་མ་བརྒྱ་ཉི་ཤུ་ལ། །དེ་ཡི་
སྐད་ཅིག་དེ་དག་ཀྱང་། །དྲུག་ཅུ་ལ་ནི་ཐང་གཅིག་གོ །ཡུད་ཙམ་ཉིན་ཞག་ཟླ་རྣམས་ནི། །གོང་ནས་
གོང་དུ་སུམ་ཅུར་བསྒྱུར། །ཞེས་སོ། །དེ་ལ་དུས་མཐའི་སྐད་ཅིག་གཅིག་གི་ཚད་ནི། རྐྱེན་རྣམས་
ཚོགས་ནས་ཇི་སྲིད་ཆོས་བདག་ གིས་ཉིད་ཐོབ་པའམ། ཇི་སྲིད་རྡུལ་ཕྲ་རབ་ནས་རྡུལ་ཕྲ་རབ་གཞན་
དུ་འགྲོ་བའི་ཡུན་ཙམ་མོ་ཞེས་དང༌། ཆོས་མངོན་པ་བ་རྣམས་ནི། སྐྱེས་བུ་སྟོབས་དང་ལྡན་པའི་སོ་
གོལ་གཏོག་པ་ཙམ་གྱིས་སྐད་ཅིག་མ་དྲུག་ཅུ་རྩ་ལྔ་འདའ་འོ། །ཞེས་ཟེར་རོ། །དང་པོའི་དོན་ནི་
དངོས་རྒྱུ་ཚོགས་པ་ལས། དངོས་འབྲས་ཐོལ་གྱིས་སྐྱེས་ཙམ་གྱི་ཡུན་ལ་ཚད་མ་རྣམ་འགྲེལ་སོགས་
ལས་བཤད་དོ། །
གཉིས་པའི་དོན་ནི། ཚད་མ་རྣམ་འགྲེལ་ལས། རྡུལ་གཅིག་བསྒྲེས་དུས་ཆུང་བ་ཡི། །མཐར་
ཐུག་དུས་ཀྱང་སྐད་ཅིག་འདོད། །ཅེས་ཏེ། རྡུལ་ཤིན་ཏུ་ཕྲ་བའི་མཐར་ཐུག་པ་གཅིག་གོ་ས་གཅིག་
ནས་ལན་གཅིག་གོ་ས་གཞན་གཅིག་ཏུ་འཕོས་ཙམ་གྱི་ཡུན་དེ་དུས་མཐའི་སྐད་ཅིག་གཅིག་གི་ཚད་
དེ༑ དུས་སམ་སྐད་ཅིག་གི་ཐུང་མཐའ་ཡིན་པའི་ཕྱིར་རོ། །ཞེས་པའི་དོན་ནོ། །ཡང་ན་རྡུལ་ཤིན་ཏུ་
ཕྲ་བའི་མཐར་ཐུག་པ་གཉིས། ཤར་ནུབ་ལྟ་བུར་ལན་གཅིག་ལམ་བསྣོལ་བའི་དུས་ཙམ་གྱི་ཡུན་
དེ་དུས་མཐའི་སྐད་ཅིག་གི་ཚད་དུ། ཉི་མ་སྦས་པས་བཤད་དོ། །ཡང་རྣམ་འགྲེལ་ལས། ཡི་གེའི་བདག་
ཉིད་ཀུན་མཐའ་ཡང་། །མིག་འཛུམས་ཚད་དུ་གནས་པ་ཡིན། །དེ་ཡང་རིམ་གྱིས་རྡུལ་ཕྲན་ནི། །དུ་
མ་དག་ཏུ་འབྲེལ་བས་རྫོགས། །ཞེས་ཏེ། ཨ་ཐུང་ལྟ་བུའི་ཡི་གེ་ཐུང་ཤོས་རེ་རེ་ཡང་རྩོད་དུས་ཀྱི་ཐ་
མལ་བའི་མིག་ལན་གཅིག་འཛུམས་པའི་ཡུན་ཙམ་གྱིས་རྫོགས་པར་འགྲུབ་ཀྱི་དེ་ལས་མྱུར་བར་
མ་ཡིན་ལ་མིག་ལན་གཅིག་འཛུམས་པའི་ཡུན་དེ་ཡང་གཟུགས་ཆུང་བའི་མཐར་ཐུག་པའི་རྡུལ་ཤིན་
ཏུ་ཕྲ་བ་གཅིག་གོ་ས་གཅིག་ནས་གོ་ས་གཞན་གཅིག་ཏུ་འཕོས་པའི་ཡུན་དུ་མས་རྫོགས་དགོས་ཞེས་
ཏེ༑ དེ་ལྟའི་མིག་ལན་གཅིག་འཛུམས་པའི་ཡུན་དེ་དང་ཐ་མལ་པའི་མི་སྟོབས་ཅན་གྱིས་སེ་གོལ་
ལན་གཅིག་གཏོགས་པའི་ཡུན་དང་མཉམ་ཞིང་། དེའི་བར་ལ་དུས་མཐའི་སྐད་ཅིག་དྲུག་ཅུ་རྩ་
ལྔ་འདའ་བར་མཛོད་འགྲེལ་ལས་སོ། །པཎྜི་ཏ་ཆོས་བཤེས་ནི། དེའི་ཡུན་གྱི་བར་ལ་སྐད་ཅིག་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
མ་སུམ་བརྒྱ་དྲུག་ཅུ་རྩ་བརྒྱད་འདའ་འོ། །ཟེར་རོ། །
ཡང་མངོན་པ་ཀུན་ལས་བཏུས་སོགས་ལས། བྱ་རྫོགས་ཀྱི་སྐད་ཅིག་མ་ཞེས་པའང་བཤད་དེ།
མཐོང་ལམ་སྐད་ཅིག་མ་བཅུ་དྲུག་བཤད་རྗེས་སུ་སེམས་ཀྱི་སྐད་ཅིག་ནི་ཤེས་བྱ་ལ་ཤེས་པ་འབྱུང་
བ་ཡོངས་སུ་རྫོགས་པར་རིག་པར་བྱའོ། །ཞེས་ཏེ། དཔེར་བརྗོད་ན། སྡུག་བསྔལ་ཤེས་པར་བྱའོ། །
ཞེས་བརྩམ་ནས་སྡུག་བསྔལ་ལེགས་པར་ཡོངས་སུ་ཤེས་པའི་བར་གྱི་ཡུན་ལྟ་བུ་སྟེ། དོན་གང་སྒྲུབ་
པའི་བྱ་བ་བརྩམས་ནས་དོན་དེ་གྲུབ་ཙམ་གྱི་ཡུན་ནོ། །དེ་ལྟར་ན་འདུས་བྱས་ཀྱི་དངོས་པོ་རྫས་ཡོད་
རྣམས་དུས་མཐའི་སྐད་ཅིག་གིས་སྐྱེ་འགག་བྱེད་པར་གནས་མ་བུའི་སྡེ་བ་མ་གཏོགས་བྱེ་བྲག་ཏུ་སྨྲ་
བ་དང༌། མདོ་སེམས་དབུ་མ་བ་ཕལ་ཆེར་ཡང་འདོད་ཅིང་། འདུས་བྱས་རྫས་ཡོད་གྲུབ་ཙམ་ནས་
འཇིག་གི རང་འཇིག་པ་རང་རྒྱུ་མ་ཡིན་པའི་རང་ལས་ཕྱིས་འབྱུང་དོན་གཞན་གྱིས་བསྐྱེད་མི་དགོས་
ལ་དེའི་ཕྱིར་འཇིག་པའམ་མི་རྟག་པ་དེ་འདུས་བྱས་རྣམས་ཀྱི་རང་བཞིན་ནམ་གནས་ལུགས་སུ་
འདོད་དོ། །དེའི་ཕྱིར་འདུས་བྱས་ཀྱི་དངོས་པོ་རྫས་ཡོད་རེ་རེ་ལ་ཡང་། སྐྱེ་འགག་གནས་གསུམ་གྱི་
སྐབས་ཅིག་ཆར་དུ་ཚང་བར་སྔར་སྨོས་པའི་དངོས་སྨྲ་དེ་རྣམས་ཀྱིས་འདོད་དགོས་ཏེ། ཞིག་པའམ་
འགགས་ནས་མེད་པ་ནི། འཇིག་པའམ་མི་རྟག་པའི་དོན་མ་ཡིན་གྱི། སྐད་ཅིག་གིས་སྐྱེ་ཞིང་འགག་
པའི་རྫས་ཀྱི་དངོས་པོ་ཉིད་འཇིག་པའི། མི་རྟག་པའི་དོན་དུ་འདོད་པའི་ཕྱིར་རོ། །དེས་ན་ནང་སེམས་
སོགས་ཀྱི་དངོས་པོ་དུས་མཐའི་སྐད་ཅིག་རེ་རེ་བ་རྣམས་ཀྱང་དངོས་པོ་ཆ་མེད་བདེན་པ་བར་མི་
འགྲུབ་པར་ཐལ་བར་འགྱུར་ཏེ། སྐྱེ་འགག་གནས་པའི་ཆ་གསུམ་ཅིག་ཆར་ཚང་བའི་ཕྱིར། རྟགས་
ཁས་བླངས་སོ། །
གཞན་ཡང༌། ནང་སེམས་སོགས་ཀྱི་དུས་མཐའི་སྐད་ཅིག་རེ་རེ་བའི་དངོས་པོ་དེ་ཆ་མེད་ཀྱི་
དངོས་པོ་བདེན་པ་བར་མི་འགྲུབ་སྟེ། མ་སྐྱེས་ན་རྒྱུ་མེད་དུ་འགྱུར་ཞིང་དུས་མཐའི་སྐད་ཅིག་ཙམ་
དུའང་མི་གནས་ན། གཏན་ནས་རྫས་སུ་ཡོད་པར་ཡང་མི་འགྲུབ་ཅིང་། འདོད་ན། གཏན་ནས་དོན་
བྱེད་མི་ནུས་པར་འགྱུར་རོ། །སྐྱེས་ཙམ་ནས་མི་འགག་ན་རྟག་པར་འགྱུར་བས་དངོས་པོ་རྫས་ཡོད་
སྐྱེས་ཙམ་དེ་ཉིད་གནས་པ་དང་འགག་པ་ཡང་ཡིན་པས་སྐད་ཅིག་གི་དངོས་པོ་རྫས་ཡོད་རེ་རེ་ཡང་
སྐྱེ་འགག་གནས་གསུམ་གྱི་བདག་ཉིད་དུ་གནས་པའི་ཕྱིར་རོ། །དབུ་མ་རིན་ཆེན་ཕྲེང་བར། ཇི་ལྟར་



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
སྐད་ཅིག་མཐའ་ཡོད་ལྟར། །ཐོག་མ་དབུས་ཀྱང་བརྟག་པར་གྱིས། །དེ་ལྟར་སྐད་ཅིག་གསུམ་བདག་
ཕྱིར། །འཇིག་རྟེན་སྐད་ཅིག་གནས་མ་ཡིན། །ཞེས་སོ། ། །
དེ་ཡང་འགག་པ་དང་། འགག་པ། ཞིག་པ་དང་། འཇིག་པ། ཤི་བ་དང་འཆི་བ་ཁྱད་པར་ཆེ་སྟེ།
ད་ལྟའི་སེམས་ཅན་འདི་རྣམས་འཆི་བ་ཡིན་ཡང་ཤི་བ་མ་ཡིན་པ་བཞིན་དུ་ད་ལྟའི་དངོས་པོ་རྫས་
ཡོད་རྣམས་ཀྱང་འཇིག་པ་ཡིན་གྱི་ཞིག་པ་མ་ཡིན། འགག་པ་ཡིན་གྱི་འགགས་པ་མ་ཡིན་ཏེ། འདུས་
བྱས་ཐམས་ཅད་སྐད་ཅིག་མར་སྨྲ་བའི་ལུགས་ལའོ། ། སྐད་ཅིག་ཆ་མེད་ཀྱི་བདེན་པའི་དངོས་པོ་
འགག་པའི་ཚུལ་གཞན་ཡང་ཡོད་དེ་འདིར་མ་སྨོས་སོ། །དེ་ལྟར་ན་ཕྱི་ནང་གི་དངོས་པོ་མཐའ་དག་
དོན་དམ་པར་དཔྱད་བཟོད་ཀྱིས་བདེན་པའི་རང་བཞིན་མེད་པ་ཉིད་དུ་གསལ་བར་ཏེ་མཐའ་
གཅིག་ཏུ་བྱེ་བྲག་ཕྱེད་པར་སྟོན་པར་མཛད་པའི་བླ་མ་དམ་པའི་ཞབས་ལ་གུས་པས་འདུད་དོ། །
གལ་ཏེ་དོན་དུ་སྣང་ཡང་སེམས་ཀྱི་བག་ཆགས་ཙམ་ཞེས་པ་འདི་ལྟ་བུ་ནི་སེམས་ཙམ་པའི་ཆོས་
སྐད་ཡིན་པའི་ཕྱིར། ཆོས་འཁོར་གཉིས་པ་དང་མཐུན་པར་བསྟོད་པའི་སྐབས་སུ་མ་བབ་པོ་སྙམ་ན།
འདི་ལ་བོད་ཀྱིས་མཁས་པ་སྔ་མ་མང་པོས། དབུ་མ་ཚིག་གསལ་ལས། དབུ་མ་བ་ཡིན་ན་ནི་རང་གི་
རྒྱུད་ཀྱི་རྗེས་སུ་དཔག་པར་འདོད་པ་མ་ཡིན་ཏེ། ཕྱོགས་གཞན་ཁས་བླངས་པ་མེད་པའི་ཕྱིར་རོ། །
ཞེས་པ་དང་ཐལ་འགྱུར་ཙམ་གྱིས་དངོས་པོ་སྨྲ་བའི་ལོག་རྟོག་འགོག་པར་ཀླུ་སྒྲུབ་བཞེད་ཅེས་ཟླ་
གྲགས་གསུངས་བ་ལ་བརྟེན་ནས་དབུ་མ་བ་ལ་ཐལ་འགྱུར་བ་དང་རང་རྒྱུད་པ་གཉིས་སུ་འབྱེད་
ཅིང་། ཡང་གསུམ་དུ་ཡང་འབྱེད་དེ། འཇིག་རྟེན་གྲགས་སྡེ་སྤྱོད་པའི་དབུ་མ་བ། མདོ་སྡེ་སྤྱོད་པའི་
དབུ་མ་བ། རྣལ་འབྱོར་སྤྱོད་པའི་དབུ་མ་བའོ། །འབྱེད་ཚུལ་གཞན་ཡང་བཤད་དོ། །དང་པོ་ནི།
ཐལ་འགྱུར་བ་སྟེ་ཟླ་གྲགས་སོགས་ལ་ཟེར་ཞིང་། ཕྱི་མ་གཉིས་ལ་རང་རྒྱུད་པ་ཟེར་རོ། །
དེ་ཡང་རང་ལུགས་ལ་རང་རྒྱུད་ཀྱི་རྟགས་ཁས་མི་ལེན་པར། ཐལ་འགྱུར་ཙམ་གྱིས་གཞན་གྱི་
ལོག་རྟོག་འགོག་པའི་དབུ་མ་བ་ནི། དབུ་མ་ཐལ་འགྱུར་བ་དང༌། རང་ལུགས་ལ་རང་རྒྱུད་ཀྱི་
རྟགས་ཁས་བླངས་ནས་གཞན་གྱི་ལོག་རྟོག་འགོག་པ་དབུ་མ་རང་རྒྱུད་པར་འདོད་དོ། །དབུ་མ་རང་
རྒྱུད་པ་ལའང༌། ཀུན་རྫོབ་ཏུ་ཕྱི་རོལ་གྱི་དོན་གྲུབ་པར་འདོད་པའི་དབུ་མ་རང་རྒྱུད་པ་ལ། མདོ་
སྡེ་སྤྱོད་པའི་དབུ་མ་ཟེར་ཏེ་སློབ་དཔོན་ལེགས་ལྡན་འབྱེད་རྗེས་འབྲང་དང་བཅས་པའོ། །
81



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཡང་དག་ཀུན་རྫོབ་ཙམ་དུ་ཡང་ཕྱི་རོལ་གྱི་དོན་གྲུབ་པ་མེད་ཀྱི་ཕྱི་རོལ་དོན་དུ་སྣང་བ་ཐམས་
ཅད་སེམས་ཙམ་གྱི་བདག་ཉིད་དམ་སེམས་ཀྱི་སྣང་བ་ཙམ་ཡིན་ཞེས་འདོད་པའི་དབུ་མ་རང་རྒྱུད་པ་
ལ་རྣལ་འབྱོར་སྤྱོད་པའི་དབུ་མ་པ་ཞེས་བཤད་དོ། །དེ་ནི་སློབ་དཔོན་ཞི་བ་འཚོ། སེང་བཟང་ལ་
སོགས་པའོ། །དབུ་མ་བ་འདི་རྣམས་ཀྱང་ཀླུ་སྒྲུབ་ཡབ་སྲས་ནི་རང་རང་གི་གྲུབ་མཐའ་དང་མཐུན་
པའི་དབུ་མ་བར་བཞེད་མོད། འཕགས་པ་ཀླུ་སྒྲུབ་ཀྱི་བསྟན་བཅོས་རྣམས་ལ་ནི། ཀུན་རྫོབ་ཀྱི་རྣམ་
བཞག་འཇིག་རྟེན་ན་གྲགས་པ་ཁོ་ན་ལྟར་མཛད་པ་མི་སྣང་ཞིང་། མཐོ་རིས་དང་ཐར་བ་ཐོབ་པའི་
ཐབས་སུ་གྱུར་བའི་ཀུན་རྫོབ་ཀྱི་རྣམ་བཞག་ ་མངོན་མ་ནོར་བར་མཛད་ ་པ་ན་ནི། སངས་རྒྱས་
པའི་གྲུབ་མཐའ་སྨྲ་བ་དག་གི་ལུགས་ལ་བརྟེན་དགོས་ཏེ། འཕགས་པ་ལྷས། སངས་རྒྱས་ཆོས་ནི་
རྣམ་པ་བཞིར། །ཡིད་འདོད་རྣམས་ཀྱིས་མངོན་མཐོང་སྟེ། །བྱེ་བྲག་སྨྲ་ལ་སོགས་པའི་ལམ། །བསྟན་
པས་དེ་ཉིད་སྒྲུབ་པའོ། །ཞེས་སོ། །དེའི་ཕྱིར་དབུ་མ་བར་རློམ་པ་ཁ་ཅིག་ན་རེ། དབུ་མ་བ་ལ་རང་
ལུགས་ཀྱི་ཀུན་རྫོབ་ཀྱི་རྣམ་བཞག་ཅི་ཡང་བྱར་མེད་པས། དེ་ལྟར་རྣམ་བཞག་བྱེད་པ་བོ་རྣམས་ནི་
དབུ་མ་བ་བཏགས་པ་བའམ། ཕལ་པ་ཡིན་ཞིང༌། སློབ་དཔོན་ཟླ་གྲགས་སོགས་དབུ་མ་ཐལ་
འགྱུར་བ་རྣམས་ནི། ཀུན་རྫོབ་རྣམ་བཞག་འཇིག་རྟེན་ན་གྲགས་པ་ཁོ་ན་ལྟར་འཇོག་པས་འཇིག་
རྟེན་གྲགས་སྡེ་སྤྱོད་པའི་དབུ་མ་བ་དབུ་མའི་མཆོག་ཡིན་ཞེས་ཟེར་ཞིང་། དགག་སྒྲུབ་མང་དུ་བྱེད་པ་
རྣམས་ཀྱི་ལུགས་ལ་བརྟག་དཔྱད་བྱ་བ་ཡོད་མོད་ཀྱི་རེ་ཤིག་བཞག་གོ །དེ་ལ་འཕགས་པ་ཀླུ་སྒྲུབ་ནི།
རྣལ་འབྱོར་སྤྱོད་པའི་དབུ་མ་བ་ལྟར་ཀུན་རྫོབ་ཀྱི་རྣམ་བཞག་མཛད་པར་གསལ་ཏེ། རིགས་པ་དྲུག་
ཅུ་བ་ལས། དགོས་པའི་དབང་གིས་རྒྱལ་བ་རྣམས། །ང་དང་ངའི་ཞེས་གསུངས་པ་ལྟར། །ཕུང་པོ་
ཁམས་དང་སྐྱེ་མཆེད་རྣམས། །དེ་བཞིན་དགོས་པའི་དབང་གིས་གསུངས། །འབྱུང་བ་ཆེ་ལ་སོགས་
བཤད་པ། །རྣམ་པར་ཤེས་སུ་ཡང་དག་འདུ། །ཞེས་དང༌། བྱང་ཆུབ་སེམས་འགྲེལ་ལས། རང་
ལུགས་ལ་ཀུན་གཞིའི་རྣམ་ཤེས་ཀྱང་ཡོད་པར་བཤད་དོ། །
དེ་ལྟར་ཕྱི་རོལ་དོན་ལ་ལྟོས་པའི་གཟུང་འཛིན་དོན་དམ་པར་བདེན་པའི་དངོས་པོ་མེད་པར་
བསྟན་ནས། ཕུང་བོ་ཁམས་སྐྱེ་མཆེད་རྣམས་དོན་དམ་པར་བདེན་པའི་དངོས་པོ་མེད་པར་སྟོན་ཏེ།
གཟུགས་སོགས་ཕུང་པོ་ཞེས་པ་ལ་སོགས་པ་སྨོས་ཏེ། ཆོས་མངོན་པའི་མདོ་ལས། འདུས་བྱས་གང་



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
ཞེ་ན་ཕུང་པོ་ལྔའོ། །ཞེས་གསུངས་ལ། མཛོད་ལས་ཀྱང༌། འདུས་བྱས་ཆོས་རྣམས་དེ་དག་ཀྱང་། །
གཟུགས་ལ་སོགས་པ་ཕུང་པོ་ལྔ། །ཞེས་ཏེ། གཞིག་ཅིང་གཞོམ་དུ་རུང་པའམ། མིག་གམ་མིག་ཤེས་
ཀྱིས་ལྟ་བར་བྱ་བ་ཡིན་པས། གཟུགས་སོགས་དེ་ཡང་ཡིན་ལ་སྔོན་པོ་ལ་སོགས་པའི་གཟུགས་
ཐམས་ཅད་སྤུངས་པའམ་འདུས་པས་གཟུགས་ཀྱི་ཕུང་པོ་སྟེ། ཕུང་པོ་ནི་སྤུངས་པའི་དོན་ཏོ། །ཞེས་
མཛོད་སོགས་ལས་སོ། །ཡང་གཟུགས་སུ་རུང་བས་ན་གཟུགས་ཏེ། དེར་རུང་བའི་དོན་ནི། གནོད་
པར་བྱ་རུང་བ་དང་། ཡུལ་བརྟག་ཏུ་རུང་བ་གཉིས་ལས། དང་པོ་ནི། གཟུགས་ཅན་ནང་ཕྲད་པས་
རྣམ་འགྱུར་སྔར་དང་མི་འདྲ་བ་སྐྱེ་བ་ཡིན་ལ། གཉིས་པ་ནི། བློའི་ཡུལ་དུ་མདོག་དབྱིབས་སོགས་ཀྱི་
རྣམ་པ་འཆར་བ་སྟེ། དེ་གཉིས་རིམ་པ་བཞིན། རེག་པས་གཟུགས་སུ་ཡོད་པ་དང༌། ཡུལ་དཔྱད་
པས་གཟུགས་སུ་རུང་བ་ཞེས་པ། མངོན་པ་ཀུན་བཏུས་ལས་བཤད་དེ། དེར་ཞིབ་ཏུ་བལྟའོ། །
རྩ་བའི་སོགས་ཞེས་པས། རང་སྟོབས་ཀྱིས་ཉམས་སུ་མྱོང་བས་ཚོར་བ་སྟེ། དེའི་རིགས་ཅན་
ཐམས་ཅད་སྤུངས་པའམ་འདུས་པས་ཚོར་བའི་ཕུང་བོའོ། །དབྱེ་ན། ཚོར་བ་བདེ་སྡུག་བཏང་སྙོམས་
གསུམ་མོ། །རྐྱེན་རྣམས་འདུས་པ་ལས་གང་དམིགས་པའི་ཡུལ་རྣམས་ཀྱི་སྤུ་རིས་སམ། མཚན་མར་
འཛིན་པའི་སྟོབས་ཀྱིས་མཚུངས་ལྡན་ནམ་རྗེས་སུ་སྐྱེས་པའི་རྣམ་རྟོག་གི་དམིགས་ཡུལ་གྱི་ཆོས་
རྣམས་སོ་སོར་འབྱེད་ཅིང་འཛིན་པའི་སེམས་བྱུང་ནི་འདུ་ཤེས་ཏེ་དེ་ཐམས་ཅད་སྤུངས་སམ་འདུས་
པས་འདུ་ཤེས་ཀྱི་ཕུང་བོའོ། །རང་སྟོབས་ཀྱིས་དམིགས་པ་ལ་སེམས་མངོན་པར་འདུ་བྱེད་ ་པའི་
སེམས་བྱུང་ནི་འདུ་བྱེད་དེ། དེའི་རིགས་ཅན་ཐམས་ཅད་སྤུངས་པའམ་འདུས་པས་ཕུང་བོའོ། །རང་
སྟོབས་ཀྱིས་ཡུལ་གྱི་ངོ་བོ་རྣམ་པར་རིག་ཅིང་ཤེས་པར་བྱེད་པས་རྣམ་པར་ཤེས་པའི་ཕུང་བོའོ། །དབྱེ་
ན་རྣམ་ཤེས་ཚོགས་བརྒྱད་དུ་སེམས་ཙམ་པས་ འདོད་ཅིང་། བརྒྱད་ནི། དབང་ཤེས་ལྔ། ཡིད་ཀྱི་
རྣམ་ཤེས། ཉོན་མོངས་པ་ཅན་གྱི་ཡིད། ཀུན་གཞིའི་རྣམ་ཤེས་སོ། །གཙོ་བོ་རྣམ་ཤེས་གང་ཞིག་
རང་ཡུལ་དུ་གྱུར་པའི་གཟུགས་ཀྱི་སྐྱེ་མཆེད་རང་སྟོབས་ཀྱིས་རིག་པ་ནི། གཙོ་བོ་མིག་གི་རྣམ་ཤེས་
ཀྱི་མཚན་ཉིད་དོ། །གང་ཞིག་སྒྲའི་སྐྱེ་མཆེད། གང་ཞིག དྲིའི་སྐྱེ་མཆེད། གང་ཞིག་རོའི་སྐྱེ་མཆེད།
གང་ཞིག་རེག་བྱའི་སྐྱེ་མཆེད་ཅེས་འདུན་པ་བསྒྱུར་ཏེ། གཙོ་བོ་རྣ་བ། སྣ། ལྕེ། ལུས་ཀྱི་རྣམ་པར་
ཤེས་པའི་མཚན་ཉིད་དོ། ། གང་ཞིག ཆོས་ཀྱི་སྐྱེ་མཆེད་རང་སྟོབས་ཀྱིས་རིག་པ་ཡིད་ཀྱི་རྣམ་ཤེས་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ། །
ཀྱི་མཚན་ཉིད་དོ། །]
གང་ཞིག་ནང་དུ་ཀུན་གཞིའི་རྣམ་པར་ཤེས་པ་ཉིད་ལ་དམིགས་ནས་བདག་ཏུ་རློམ་སེམས་པ་
ནི་ཉོན་ཡིད་ཀྱི་མཚན་ཉིད་དོ། །གང་ཞིག ཡིད་ཀྱི་ས་བའི་ཉོན་མོངས་པ་གློ་བུར་བ་རྣམས་ཀྱིས་མ་
བསྒྲིབས་ལ་ལུང་དུ་མ་བསྟན་ཞིང་བག་ཆགས་བགོ་བའི་གཞིར་གྱུར་བ་ནི་ཀུན་གཞིའི་རྣམ་པར་
ཤེས་པའི་མཚན་ཉིད་དོ། །
ཉན་ཐོས་སྡེ་བ་དག་ནི་རྣམ་ཤེས་ཚོགས་སྔ་མ་དྲུག་པོ་དག་ཏུ་འདོད་དེ་མཚན་ཉིད་ནི་སྔར་ལྟར་
རོ༑ ༑དེ་ལྟར་ཕུང་པོ་ལྔ་ལས། གཟུགས་ཀྱི་ཕུང་བོ་ནི་ལྦུ་བ་གདོས་པ་སྟེ། ལྷུ་པའི་ཕུང་པོ་ལྟ་བུ་དང་།
ཚོར་བ་ནི། ཆུ་ཡི་ཆུ་བུར་ལྟ་བུ། འདུ་ཤེས་ནི་སྨིག་རྒྱུ་ལྟ་བུ་སོགས་ཞེས་པས་འདུ་བྱེད་རྣམས་ནི་སྙིང་
པོ་མེད་པ་ཆུ་ཤིང་ལྟ་བུ། རྣམ་པར་ཤེས་པ་རྣམས་ནི་སྒྱུ་མ་ལྟ་བུའོ། །ཞེས་གཟུགས་སོགས་ཕུང་པོ་
ལྔ་ལྦུ་བའི་ཕུང་པོ་ལ་སོགས་པ་ལྔ་དང་འདྲ་བར་དཔྱད་ནས་གང་ཟག་གི་བདག་དང་། གསོ་བ་དང་།
སེམས་ཅན་ལ་སོགས་པ་མེད་པས། མེད་པར་སྣང་བ་དང༌། རུལ་པ་དང༌། ཉོན་མོངས་སོགས་ཀྱི་
མི་གཙང་པར་གྱུར་པས་གསོབ་ཏུ་སྣང་བ་དང༌། བདེ་བ་ལ་སོགས་པའི་རོ་བྲོ་བ་ཆུང་བས་གསོག་ཏུ་
སྣང་བ་དང༌། སྐྱེས་མ་ཐག་འཇིག་པས་མི་བརྟན་ཞིང་། བདེན་པར་གྲུབ་པའི་སྙིང་བོ་མེད་པས་སྙིང་
བོ་མེད་པར་སྣང་བའོ། །ཞེས་སྟོན་པར་མཛད་པའི་བླ་མ་དམ་པའི་ཞབས་ལ་འདུད་དོ། །མདོ་ལས།
དཔེར་ན། མིག་དང་ལྡན་པའི་སྐྱེས་བུས་ཆུ་བོ་གངྒ་ལ་ལྦུ་བ་གདོས་པ་གནས་བཞིན་པ་མཐོང་སྟེ།
དེས་དེ་ལ་ཚུལ་བཞིན་དུ་བརྟགས་པ་ན་མེད་པ་དང་། གསོབ་དང༌། གསོག་དང༌། སྙིང་པོ་མེད་པར་
སྣང་ངོ༌། །དེ་བཞིན་དུ་འཕགས་པ་ཉན་ཐོས་རྣམས་ཀྱིས་གཟུགས་ལ་ཚུལ་བཞིན་དུ་བརྟགས་པ་
ན་དེ་ནི་མེད་པར་སྣང་། གསོབ་ཏུ་སྣང་། གསོག་ཏུ་སྣང་། སྙིང་པོ་མེད་པར་སྣང་ངོ་ཞེས་ཏེ། ཕུང་བོ་
གཞན་བཞི་ལའང་སྦྱར་ནས་གསུངས་སོ། །ཞེས་མངོན་པ་ཀུན་ལས་བཏུས་ཀྱི་འགྲེལ་བཤད་དུ།
སློབ་དཔོན་ཡེ་ཤེས་བཤེས་གཉེན་གྱིས་དྲངས་སོ། །
ཡང་འབྲས་བུ་རྣམ་པར་ཤེས་པ་སྐྱེ་ཞིང་མཆེད་པའི་སྒོར་གྱུར་པས་སྐྱེ་མཆེད་དེ་དབྱེ་ན་བཅུ་
གཉིས་ཏེ། མིག་སོགས་དབང་པོ་དྲུག གཟུགས་སོགས་ཡུལ་དྲུག་སྟེ། མིག་གི་སྐྱེ་མཆེད་ནས་ཡིད་
ཀྱི་སྐྱེ་མཆེད་ཀྱི་བར་དང༌། གཟུགས་ཀྱི་སྐྱེ་མཆེད་ནས་ཆོས་ཀྱི་སྐྱེ་མཆེད་ཀྱི་བར་རོ། །དེ་རྣམས་ནི་



པོད་གསུམ་པ།།
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
བདག་གིར་བཟུང་སྟེ། ནང་དུ་གནས་བཅས་ཏེ་བསྡད་ནས་འཛིན་མི་མེད་པའི་གྲོང་སྟོང་པ་ལྟ་བུ་
མདོར་གྲོང་པ་ལྟར་བདག་བ་དང་བྲལ་ཞེས་གསུང་པའི་དོན་ནོ)སྟེ་དབང་བོ་དེ་རྣམས་ ཀྱི་སྒོ་ནས་རྣམ་པར་ཤེས་པས་ཡུལ་
འཛིན་པ་ན། རྣམ་ཤེས་དེ་རྣམས་གནས་དབང་བོའི་ནང་ནས་ཕྱིར་འཐོན་པ་ལྟ་བུར་སྣང་ཡང་བདག་
གིར་བཟུང་སྟེ་དབང་བོའི་སྒོ་རྣམས་ཀྱི་ནང་དུ་གནས་ནས་ (དྲན་པས་)དབང་བོ་རྣམས་ཉིད་བདག་
གིར་འཛིན་པའི་རྣམ་ཤེས་མེད་པས་སོ། །དཔལ་སྦྱིན་གྱིས་ཞུས་པའི་མདོར། གྲོང་སྟོང་ལྟར་བདག་
དང་བྲལ་བ་ཞེས་ཏེ་བདག་ཅེས་པ་བདག་པོ་ལ་ཟེར་རོ། །མདོར། སྐྱེ་མཆེད་རྣམས་ནི་གྲོང་སྟོང་པ་
ལྟ་བུའོ། །ཞེས་གསུངས་སོ། །
ཡང་རིགས་ཀྱི་དོན་གྱིས་ཁམས་ཞེས་མཛོད་དེ། རིགས་ཀྱི་དོན་ནི་རྒྱུའི་དོན་དེ། འབྲས་བུ་
རྣམ་ཤེས་ཀྱི་འབྱུང་ཁུངས་སུ་གྱུར་པས་ཁམས་དེ། དབྱེ་ན། བཅོ་བརྒྱད་དེ། མིག་ནས་ཡིད་ཀྱི་བར་
གྱི་ཁམས་དྲུག་དང༌། གཟུགས་ནས་ཆོས་ཀྱི་ཁམས་ཀྱི་བར་དྲུག་དང༌། མིག་གི་རྣམ་ཤེས་ནས་ཡིད་
ཀྱི་རྣམ་པར་ཤེས་པའི་ཁམས་ཀྱི་བར་དྲུག་སྟེ། བདག་རྐྱེན་དྲུག དམིགས་རྐྱེན་དྲུག འབྲས་བུ་རྣམ་
ཤེས་དྲུག་སྟེ་བཅོ་བརྒྱད་དོ། །དེ་རྣམས་ནི་དངོས་སམ་བརྒྱུད་པའི་སྒོ་ནས་སྡུག་བསྔལ་བསྐྱེད་པའི་
ཕྱིར། གནོད་པ་སྣ་ཚོགས་བྱེད་པས་དུག་སྦྲུལ་གདུག་པ་ཅན་དང༌། མཚུངས་པར་སྟོན་པར་མཛད་
པའི་བླ་མ་དམ་པའི་ཞབས་ལ་འདུད་དོ། །མདོར། ཁམས་རྣམས་ནི་སྦྲུལ་གདུག་པ་ཅན་ལྟ་བུའོ། །
ཞེས་གསུངས་སོ།། །།
ད་ནི་འཁོར་འདས་ཀྱིས་བསྡུས་པའི་ཆོས་ཐམས་ཅད་བདེན་པའི་དངོས་པོ་མེད་པར་བསྟན་
པའི་སྒོ་ནས་བསྟོད་ཅིང་ཕྱག་འཚལ་བ་ནི། སྲིད་དང་ཞེས་སོགས་ཏེ་ཟག་བཅས་ཀྱི་ལས་དང་། ཉོན་
མོངས་པའི་དབང་གིས་སྐྱེ་གནས་བཞིར་སྲིད་པའམ་འཁོར་བ་དང་མྱ་ངན་ནི་འདིར་ཉམ་ཐག་ཅིང་
ཡོངས་སུ་གདུངས་པས་ན་སྡུག་བསྔལ་ཏེ། འཁོར་བ་སྡུག་བསྔལ་ལས་འདས་པའི་ཐེག་པ་གསུམ་
གྱི་འབྲས་བུ་མྱ་ངན་ལས་འདས་པའི་ཆོས་རྣམས་ཀུན་ཏེ། ཐམས་ཅད་དོན་དམ་དཔྱོད་བྱེད་ཀྱི་
རིགས་པས་དཔྱད་བཟོད་ཀྱིས་བདེན་པའི་ངོ་བོ་ཉིད་མེད་པས་མཐར་ཐུག་གི་དེ་ཁོ་ན་ཉིད་དུ་མ་
སྐྱེས། དེ་ཉིད་ཀྱི་ཕྱིར་དེ་འདྲའི་འགག་པ་མེད་པས་དེ་ཁོ་ན་ཉིད་ཀྱི་དོན་དམ་དུ་མ་འགག་པ་དེ་ཉིད་
ཀྱི་ཕྱིར་དེ་ཁོ་ན་ཉིད་ཀྱི་དོན་དམ་པར་གདོད་ནས་ཞི་བ་སྟེ་མ་གྲུབ། དེ་ཉིད་ཀྱི་ཕྱིར་མཐར་ཐུག་གི་དེ་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཁོ་ན་ཉིད་དུ་རང་བཞིན་གྱིས་མྱ་ངན་ལས་འདས་པ་སྟེ། །དེ་ཉིད་ཀྱི་ཕྱིར་སྟོང་ཞིང་བདག་མེད་པ་
ཞེས་མདོའི་ཚིག་ལྔ་བོ་སྔ་མ་སྔ་མ་ཕྱི་མ་ཕྱི་མའི་རྒྱུ་མཚན་དུ་མདོ་སྡེ་རྒྱན་ནོ། །དོན་དམ་དཔྱོད་བྱེད་
ཀྱི་རིགས་པས་དཔྱད་པ་ན་འདི་ནས་གཞན་དུ་འགྲོ་བ་དང་། གཞན་ནས་འདིར་འོང་བ་ལྟ་བུ་དང༌།
འདུས་མ་བྱས་ནམ་མཁའ་ལྟར་གནས་པ་དང་བྲལ་ལོ་ཞེས་པའམ་ཡང་ན་འགྲོ་བ་ནི་འཇིག་པའམ་
ཞིག་པ། འོང་བ་ནི་སྐྱེ་བ། གནས་པ་ནི་རྟག་ཏུ་སྡོད་པ་སྟེ། དང་བོར་སྐྱེ། སྐྱེས་ནས་བར་དུ་མི་འཇིག་
པར་གནས་མཐར་ཞིག་ནས་འགྲོ་བ་སྟེ། དེ་རྣམས་དང་ཡང་ལེགས་པར་དཔྱད་པའི་མཐར་ཐུག་
གི་དོན་དམ་དུ་ཕྲལ་ཞིང་། མཐའ་དང་དབུས་ནི་ཕན་ཚུན་ལྟོས་ནས་བཞག་པའི་ཕྱིར། དེ་ཁོ་ན་ཉིད་
ཀྱི་དོན་དམ་དུ་སྔོན་དང་ཕྱི་མའི་མཐའ་མེད་པའི་ཕྱིར་ན་མཐའ་གཉིས་ཀྱི་བར་རམ་དབུས་ཞེས་བྱ་
བའི་ ཆོས་ སུ་ཡང་ བདེན་ པར་ མེད་དོ། །སྔོན་མཐའ་ནི་ འཁོར་བ། ཕྱི་མཐའ་ནི་མྱང་འདས། དེ་
གཉིས་ཀྱི་དབུས་སམ་བར་ཞེས་སམ། ཡང་ན་འཁོར་བའི་སྔོན་དང་ཕྱི་མའི་མཐའ་དང་དེ་གཉིས་ཀྱི་
ཁྱད་པར་དུ་བྱས་པའི་དབུས་སམ་བར་དོན་དམ་པར་མེད་པའོ། ། ཅེས་པའོ། །མདོར་ན་འཁོར་
འདས་ཀྱི་ཆོས་ཐམས་ཅད་དོན་དམ་པར་རང་རང་ངོ་བོ་བདེན་པ་བ་ཡིས་སྟོང་པར་སྟོན་པར་མཛད་
པའི་བླ་མ་དམ་པའི་ཞབས་ལ་ (གུས་པས་འདུད་དོ། །
དེ་ཡང་སྔར་དགོངས་འགྲེལ་གྱི་ལུང་དྲངས་པའི་ཆོས་འཁོར་གཉིས་པའི་སྐབས་སུ་ཆོས་རྣམས་
ཀྱི་ངོ་བོ་ཉིད་མ་མཆིས་པ་ལས་བརྩམས། སྐྱེ་བ་མ་མཆིས་པ་དང༌། འགག་པ་མ་མཆིས་པ་དང༌།
གཟོད་མ་ནས་ཞི་བ་དང༌། རང་བཞིན་གྱིས་མྱ་ངན་ལས་འདས་པ་ལས་བརྩམས་ཏེ། སྟོང་པ་ཉིད་
སྨོས་པའི་རྣམ་པས་ཞེས་གསུངས་ཤིང་། ཡུམ་གྱི་མདོ་རྣམས་སུ། གཟུགས་ལ་རང་བཞིན་མེད་དོ། །
དེ་ཅིའི་ཕྱིར་ཞེ་ན། དེའི་རང་བཞིན་དེ་ཡིན་པའི་ཕྱིར་ཏེ། ཞེས་ སོགས་རྣམ་མཁྱེན་གྱི་བར་རོ། །
གཟུགས་ལ་སྐྱེ་བ་མེད་དོ། །གང་ལ་སྐྱེ་བ་མེད་པ་དེ་ལ་གནས་པ་དང་གནས་པ་ལས་གཞན་དུ་གྱུར་
པ་མི་དམིགས་ཞེས་སོགས་དང་། གཟུགས་ཀྱི་འདུ་བ་དང་འགོད་པ་མ་འཚལ་མ་དམིགས་ཡང་དག་
པར་རྗེས་སུ་མ་མཐོང་ཞེས་སོགས་རྣམ་མཁྱེན་གྱི་བར་རོ། །གཟུགས་ནི་གང་ནས་ཀྱང་མ་འོངས་
གང་དུ་ཡང་མི་འགྲོ་ཞེས་སོགས་རྣམ་མཁྱེན་གྱི་བར་རོ། །གཟུགས་ཀྱི་སྔོན་གྱི་མཐའ་མི་དམིགས།
ཕྱི་མའི་མཐའ་མི་དམིགས། ད་ལྟར་བྱུང་བ་མི་དམིགས་ཞེས་སོགས་དང༌། གཟུགས་ནི་གཟུགས་



པོད་གསུམ་པ།
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
ཀྱིས་སྟོང་ངོ༌། །ཞེས་སོགས་ནས་རྣམ་མཁྱེན་གྱི་བར་དང་། དེ་བཞིན་ཉིད་ཀྱང་དེ་བཞིན་ཉིད་ཀྱིས་
སྟོང་ངོ༌། །ཞེས་སོགས་རྒྱས་པར་གསུངས་སོ། །
གལ་ཏེ་ཆོས་འཁོར་གཉིས་པས་ཚུལ་དེ་ལྟར་བསྟན་པའི་ཕྱིར་ངེས་དོན་ཡིན་པས་མདོ་དགོངས་
འགྲེལ་དུ་དྲང་དོན་དུ་གསུངས་པ་ཅིའི་ཕྱིར་ཞེ་ན། ཡུམ་གྱི་མདོ་ལ་སོགས་པ་འཁོར་ལོ་བར་བའི་
མདོ་རྣམས་སུ། གཟུགས་མེད་པ་ནས་རྣམ་མཁྱེན་གྱི་བར་མེད་ཅེས་དང༌། གཟུགས་གཟུགས་ཀྱིས་
སྟོང་ཞེས་པ་ནས། ཆོས་ཀྱི་དབྱིངས་ཀྱང་ཆོས་ཀྱི་དབྱིངས་ཀྱི་སྟོང་ཞེས་སོགས་དང༌། ཆོས་ཐམས་
ཅད་ནི་དགེ་བའོ། །ཆོས་ཐམས་ཅད་ནི་མི་དགེ་བའོ། །ཆོས་ཐམས་ཅད་ཀྱི་ལུང་དུ་མ་བསྟན་པའོ། །
ཞེས་སོགས་དྲང་དོན་དགོངས་པ་ཅན་གྱི་གསུང་ཤིན་ཏུ་མང་བོ་ཡོད་པས། འཁོར་ལོ་གཉིས་པ་དྲང་
དོན་དགོངས་པ་ཅན་དུ་གསུངས་པ་སྟེ། གཟུགས་མེད་དམ་སྟོང་ཞེས་སོགས་ཐམས་ཅད་བརྟགས་
ཤིང་དཔྱད་ན་དོན་དམ་པར་བདེན་པའི་རང་བཞིན་ནམ་དངོས་པོ་མེད་པ་ལ་དགོངས་ཞེས་མཁས་
མཆོག་ཞི་བ་འཚོ་སོགས་འཆད་ཅིང་། དེ་དག་སྒྲ་ཇི་བཞིན་པ་ཡིན་ན། དཀོན་མཆོག་གསུམ་སོགས་
མེད་པའི་སྐྱོན་ཡོད་པས་བདེན་པ་གཉིས་ལ་མཁས་དགོས་ཞེས། དབུ་མ་རྩ་ཤེས་སོགས་ལས་
གསུངས། ཤེར་ཕྱིན་ཉི་ཁྲི་ལྔ་སྟོང་བ་དང༌། ཁྲི་བརྒྱད་སྟོང་བར་བྱང་ཆུབ་སེམས་དཔའི་བསླབ་པ་
རབ་ཏུ་དབྱེ་བའི་ལེའུ་ལས། གཟུགས་ནི་རྣམ་པ་གསུམ་ཏེ། ཀུན་བཏགས་པའི་གཟུགས། རྣམ་པར་
བཏགས་པའི་གཟུགས། ཆོས་ཉིད་ཀྱི་གཟུགས་སོ། །
གཟུགས་གཟུགས་ཀྱིས་སྟོང་ཞེས་སོགས་ཀྱི་དོན་ཆོས་ཉིད་ཀྱི་གཟུགས་སོགས་ནི། ཀུན་
བཏགས་དང་རྣམ་བཏགས་ཀྱི་གཟུགས་སོགས་ཀྱིས་སྟོང་ཞེས་སོགས་སུ་བཤད་ཅིང་། དེ་ལྟར་ན་
ཆོས་དབྱིངས་མཚན་ཉིད་པ་ནི་ཀུན་བཏགས་དང་རྣམ་བཏགས་ཀྱི་ཆོས་དབྱིངས་སྟོང་ཞེས་པའི་དོན་
ཡིན་ལ། ཤེར་ཕྱིན་ལྔ་བརྒྱ་བར་ཡང་། དངོས་པོ་མེད་པའི་གཟུགས། དངོས་པོ་ངན་པའི་གཟུགས། །
དངོས་པོ་ཡོད་པའི་གཟུགས་ཞེས་སོགས་གསུམ་གསུམ་དུ་ཕྱེ་ནས་གསུངས་ཤིང༌། ཡུམ་གསུམ་གྱི་
གཞུང་འགྲེལ་དང་། འབུམ་ཊིཀ་ཏུ། ཆོས་ཐམས་ཅད་ནི་གཉིས་ཏེ། ཀུན་བཏགས་པ་དང་ཡོངས་སུ་
གྲུབ་པའོ། །ཞེས་གཉིས་སུ་བསྡུས་ནས། གཟུགས་ནས་སངས་རྒྱས་ཀྱི་ཆོས་ཀྱི་བར་གཉིས་གཉིས་
སུ་ཕྱེ་ཞིང་བསྡུས། གཉིས་སུ་ཕྱེ་བའི་ཡ་གྱལ་གྱི་ཡོངས་སུ་གྲུབ་པ་མཚན་ཉིད་པ་ནི། ཆོས་དབྱིངས་
87



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
དེ་བཞིན་ཉིད་ཁོ་ན་ལ་མཛད་ནས། དེ་མ་གཏོགས་པའི་ཆོས་ཐམས་ཅད་དུ་ཀུན་བཏགས་སུ་བསྡུས་
ཏེ༑ སངས་རྒྱས་རྣམས་ཀྱི་ཆོས་བསྟན་པ། །བདེན་པ་གཉིས་ལ་ཡང་དག་བརྟེན། །འཇིག་རྟེན་ཀུན་
རྫོབ་བདེན་པ་དང་། །དམ་པའི་དོན་གྱི་བདེན་པའོ། །ཞེས་དབུ་མ་རྩ་ཤེར་གསུངས་པ་དང་དགོངས་
དོན་ཤིན་ཏུ་མཐུན་ལ།
འཕགས་པ་ཐོགས་མེད་ཀྱི་གསུང་རབ་རྣམས་སུ་ཡང་ངོ་བོ་ཉིད་གསུམ་དུ་ཕྱེ་བའི་ཡོངས་གྲུབ་
མཚན་ཉིད་པ་ནི་འགྱུར་མེད་ཡོངས་གྲུབ་ཉིད། རྒྱུ་རྐྱེན་ལས་སྐྱེས་པ་ཐམས་ཅད་གཞན་དབང་དུ་
གསུངས། ཤན་ཏི་བས་མཛད་པའི་དབུ་མ་རྒྱུན་རྩ་འགྲེལ་ལས། ངོ་བོ་ཉིད་གསུམ་སྟོན་པའི་སྐབས་
སུ༑ བཏགས་དང་རྒྱུ་ལས་སྐྱེས་པ་དང་། །མི་འགྱུར་ཕྱིར་ན་གོ་རིམ་བཞིན། །མེད་པ་ལ་སྒྲོ་བཏགས་
པའི་ཕྱིར་དང༌། རྒྱུ་ལས་སྐྱེས་པའི་ཕྱིར་དང༌། མི་འགྱུར་པའི་ཕྱིར་ཏེ་གོ་རིམ་བཞིན་ནོ། །ཞེས་རྒྱུ་
རྐྱེན་ལས་སྐྱེས་པ་ཐམས་ཅད་གཞན་དབང་དུ་བཤད་དེ། དབུ་མའི་ལུགས་སོ། །གལ་ཏེ་དབུས་
མཐའ་ལས། དོན་དང་ཐོབ་དང་བསྒྲུབ་པ་ནི། །དོན་དམ་རྣམ་པ་གསུམ་དུ་འདོད། །འགྱུར་མེད་ཕྱིན་
ཅི་མ་ལོག་པའི། །ཡོངས་སུ་གྲུབ་པ་རྣམ་པ་གཉིས། །ཞེས་དང༌། དེའི་འགྲེལ་བར། ཡོངས་སུ་གྲུབ་
པ་ནི་རྣམ་པ་གཉིས་ཏེ། རྟག་པ་དང་མི་རྟག་པའོ། །ཞེས་འཕགས་པ་རྣམས་ཀྱིས་ཡང་དག་པའི་ཡེ་
ཤེས་འདུས་བྱས་ཐམས་ཅད་ཡོངས་གྲུབ་ཏུ་བཤད་པ་དང་འགལ་ལོ་ཞེ་ན། དབུ་མའི་བཀའ་བསྟན་
བཅོས་རྣམས་སུ། དོན་དམ་པ་ཞེས་སྨོས་པ་ཐམས་ཅད་བདེན་པ་གཉིས་སུ་ཕྱེ་བའི་དོན་དམ་བདེན་
པ་ཁོ་ན་མ་ཡིན་ཏེ། རྣམ་གྲངས་པའི་དོན་དམ་དང་རྣམ་གྲངས་མ་ཡིན་པའི་དོན་དམ་གཉིས་བཤད་
དེ༑ དབུ་མ་བདེན་གཉིས་ལས། སྐྱེ་བ་ལ་སོགས་བཀག་པ་ཡང༌། །དོན་དམ་པ་དང་མཐུན་བྱའི་
ཕྱིར། །དོན་དམ་ཡིན་པར་ཁོ་བོས་འདོད། །ཅེས་དོན་དམ་པར་བདེན་པའི་སྐྱེ་བ་མེད་པ་དང་། རང་
བཞིན་མེད་པ་ལ་སོགས་རྣམ་གྲངས་པའི་དོན་དམ་དུ་བཤད་པ་ལྟར། དབུས་མཐར་ཡང་། དོན་དམ་
རྣམ་པ་གསུམ་དུ་ཕྱེ་བ་དེ་ཡང་རྣམ་གྲངས་པའི་དོན་དམ་དང་རྣམ་གྲངས་མ་ཡིན་པའི་དོན་དམ་
གཉིས་ཀའི་དབང་དུ་མཛད་པ་སྟེ། འགྲེལ་བར་དོན་དམ་པར་ནི་དེ་བཞིན་ཉིད་དོ། །ཐོབ་པ་དོན་དམ་
པ་ནི་མྱ་ངན་ལས་འདས་པའོ། །སྒྲུབ་པ་དོན་དམ་པ་ནི་ལམ་མོ། །ཞེས་ཏེ། དོན་གྱི་སྒྲ་ནི་མང་པོ་
ལ་འཇུག་སྟེ། དེ་བཞིན་ཉིད་ནི་དོན་དམ་པ་ཞེས་གསུངས་པའི་དོན། འདིར་དོན་ནི་ཡུལ་ཏེ་ཡེ་ཤེས་



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
དམ་པའི་ཡུལ་ཡིན་པས་དམ་པའི་དོན་ཞེས་པ་སྟེ། སྔར་བཤད་པ་ལྟར་གསུམ་མམ་གཉིས་སུ་ཕྱེ་
བའི་ཡོངས་གྲུབ་མཚན་ཉིད་པ་སྟེ། བདེན་པ་གཉིས་སུ་ཕྱེ་བའི་དོན་དམ་བདེན་པ་མཚན་ཉིད་པའོ། །
ཐོབ་པ་དོན་དམ་པ་ཞེས་པའི་སྐབས་འདིར་དོན་ཞེས་པ་དགོས་པ་སྟེ། ལམ་བསྒོམས་པའི་སྟོབས་
ཀྱིས་ཐོབ་བྱའི་འབྲས་བུའོ། །དེ་ཡང་ཡང་སངས་རྒྱས་ཀྱི་སྐུ་གསུམ་གྱིས་བསྡུས་པའི་མྱ་ངན་ལས་
འདས་པའོ། །དེ་ཡང་གཙོ་བོ་ནི། དོན་དམ་ཆོས་ཉིད་ཀྱི་སྐུ་དེ་ཡིན་ལ། ཕལ་བ་ནི་སངས་རྒྱས་ཀྱི་
གཟུགས་སྐུ་རྣམ་པ་གཉིས་སོ། །གསེར་འོད་དམ་པའི་མདོར་སྐུ་གཉིས་ནི་ལྷག་མ་དང་བཅས་པའོ། །
ཆོས་ཀྱི་སྐུ་ནི་ལྷག་མ་མེད་པའོ། །ཞེས་དང༌། སློབ་དཔོན་ཀླུའི་བཤེས་གཉེན་གྱིས་མཛད་པའི་སྐུ་
གསུམ་ལ་འཇུག་པའི་སྒོ་ལས། ཕུང་པོར་བཅས་པའི་མྱ་ངན་འདས། །ཐུབ་སྐུ་གཉིས་ལ་བཞག་པ་
སྟེ༑ ༑ཕུང་པོ་ཀུན་དང་བྲལ་བའི་ཕྱིར། །ཆོས་ཀྱི་སྐུ་ལ་ཕུང་པོ་མེད། །ཅེས་སོ། །སྒྲུབ་པ་དོན་དམ་པ་
ནི་ལམ་མོ་ཞེས་པའི་དོན་ཡང་སྔར་བཤད་ཀྱི་འབྲས་བུ་མྱང་འདས་དེ་དོན་ནམ་དགོས་པ་སྟེ། དགོས་
པའམ་ཐོབ་བྱའི་འབྲས་བུ་དེ་སྒྲུབ་པར་བྱེད་པའི་སྒྲུབ་པ་དོན་དམ་པ་སྟེ། ཐེག་པ་ཆེན་པོའི་ལམ་གྱི་
བདེན་པའོ། །དེ་ལྟར་ན། ཡུལ་དོན་དམ་པ་ན་དེ་བཞིན་ཉིད་ལ་དམིགས་ཤིང༌། དགོས་པ་དོན་དམ་
པ་མྱང་འདས་སྒྲུབ་པར་བྱེད་པས་ན་ཐེག་ཆེན་གྱི་ལམ་བདེན་ཟག་མེད་ཀྱི་ཡེ་ཤེས་རྣམས་ནི། རྣམ་
གྲངས་པའི་དོན་དམ་ཡིན་པས་དོན་དམ་དུ་གསུངས་ལ་དེའི་ཕྱིར་ཡོངས་གྲུབ་རྗེས་མཐུན་པ་ཡིན་
པས་ཡོངས་གྲུབ་ཏུ་གསུངས་ཤིང་། སངས་རྒྱས་ཀྱི་གཟུགས་སྐུ་གཉིས་ཀྱང་དོན་ཏེ་དགོས་པའམ།
ཐོབ་བྱའི་འབྲས་བུ་དམ་པ་ཡིན་པས་ཡོངས་གྲུབ་ཏུ་གསུངས་ཀྱི་དེ་ལྟར་མ་ཡིན་ན། དབུས་མཐར།
དམ་པའི་དོན་ནི་གཅིག་པུའོ། །ཞེས་དང༌། འགྲེལ་བར། དོན་དམ་པའི་བདེན་པ་ནི། ཡོངས་སུ་
གྲུབ་པའི་ངོ་བོ་ཉིད་གཅིག་པུར་རིག་པར་བྱའོ། །ཞེས་དང༌། འགྲེལ་བཤད་དུ་བཏགས་པ་དང་།
གཞན་གྱི་དབང་གཉིས་ནི་དོན་དམ་པར་མི་སྲིད་པའི་ཕྱིར། ཞེས་དེའི་རྒྱུ་མཚན་དུ་བློ་བརྟན་གྱིས་
བཤད་ལ། སྔར་བཤད་ལྟར་འཕགས་པ་ཐོགས་མེད་ཀྱིས། ཡོངས་གྲུབ་མཚན་ཉིད་པ་འགྱུར་མེད་
ཡོངས་གྲུབ་ཉིད་ལ་བཤད་པས། ཐོགས་མེད་སྐུ་མཆེད་སོགས་ཀྱིས་རྗེ་བཙུན་བྱམས་པའི་དགོངས་
པ་མ་ཤེས་པར་འགྱུར་རོ། །གལ་ཏེ་ངོ་བོ་ཉིད་གསུམ་དུ་རྣམ་བཞག་བྱས་པའི་མདོ་འམ་བསྟན་བཅོས་
ཐམས་ཅད་སེམས་ཙམ་གྱི་ལུགས་ཡིན་ནོ། །ཞེ་ན། ཤེར་ཕྱིན་གྱི་མདོ་སྟོང་ཕྲག་ཉི་ཤུ་ལྔ་པ་དང་། ཁྲི་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བརྒྱད་སྟོང་བ་དང༌། ཤེར་ཕྱིན་ལྔ་བརྒྱ་པ་ཡང་སེམས་ཙམ་གྱི་མདོ་ཡིན་པར་འགྱུར་རོ། །
ཡང་མདོ་སྡེ་རྒྱན་དང༌། ཡུམ་གསུམ་གཞུང་འགྲེལ་སོགས་སུ། ཆོས་ཉིད་ཀྱི་གཟུགས། ཆོས་
ཉིད་ཀྱིས་ སེམས་ཞེས་སོགས་བཤད་པའི་ཕྱིར། སེམས་ཙམ་གྱི་གཞང་། །ཞེ་ན། སོབ་དཔོན་སེང་
བཟང་གི་བརྒྱད་སྟོང་འགྲེལ་ཆེན་ཡང་། སེམས་ཙམ་གྱི་གཞུང་དུ་འགྱུར་ཏེ། དེ་ལྟར་བཤད་པའི་ཕྱིར།
ཤེར་ཕྱིན་གྱི་མདོར། གཟུགས་རྫོགས་མ་རྫོགས་ཞེས་པའི་དོན་འཆད་པ་ན། གཟུགས་མ་རྫོགས་པ་
ནི་ཀུན་བཏགས་པའི་གཟུགས་ཏེ། བཏགས་པ་ལྟར་ངོ་བོས་སྟོང་བའི་ཕྱིར། ཡོན་ཏན་གྱི་རྟེན་དུ་མ་
རྫོགས་ པའོ། །རྫོགས་ པ་ནི་ཆོས་ ཉིད་ ཀྱི་ གཟུགས་ཏེ། ཞེས་སོ། །གལ་ཏེ་ སྟོང་ཉིད་མཐར་ཐུག་
པའམ་མཚན་ཉིད་པ་ནི། རང་རང་ངོ་བོས་སྟོང་པའི་ཕྱིར། ཞེས་སློབ་དཔོན་སེང་བཟང་གིས་བཤད་
པ་ལྟར་གྱི་རང་སྟོང་ཉིད་ཡིན་ལ། མདོའམ་བསྟན་བཅོས་གང་དུ་ཆོས་ཉིད་ཀྱི་གཟུགས་སོགས་ནི་
ཀུན་བཏགས་ཀྱི་གཟུགས་སོགས་ཀྱིས་སྟོང་ཞེས་པ་དང་། ཡོངས་གྲུབ་ནི་གཞན་དབང་ཀུན་བཏགས་
ཀྱིས་སྟོང་པའོ། །ཞེས་སོགས་སུ་འཆད་པའི་གཞུང་ཐམས་ཅད་ནི་སེམས་ཙམ་གྱི་གཞུང་སྟེ། དབུ་མ་
བའི་ལུགས་ལྟར་ན། གཞན་གཞན་གྱིས་སྟོང་པའི་སྟོང་པ་ཉིད་ནི་སྟོང་ཉིད་ཐ་ཤལ་ཏེ། ཉི་ཚེ་བའི་
སྟོང་ཉིད་ཡིན་པས་སོ། །ཏིང་ངེ་འཛིན་རྒྱལ་བོའི་མདོར། ཉི་ཚེའི་སྟོང་པ་མུ་སྟེགས་ཅན་རྣམས་ཀྱི་
ཞེས་དང་། ལང་ཀར་གཤེགས་པའི་མདོར། གཅིག་གི་གཅིག་སྟོང་པའི་སྟོང་ཉིད་ཐ་ཤལ་དུ་གསུངས་
སོ༑ ༑བཀའ་ཐ་མའི་མདོ་ཐམས་ཅད་སེམས་ཙམ་གྱི་མདོ་དང་། དེའི་དགོངས་འགྲེལ་བྱམས་ཆོས་ཕྱི་
མ་སོགས་དང༌། ཡུམ་གསུམ་གཞུང་འགྲེལ་དང༌། འབུམ་ཊིཀ་དང༌། སློབ་དཔོན་ཕྱོགས་གླང་གིས་
མཛད་པའི་བརྒྱད་སྟོང་དོན་བསྡུས་སོགས་ཀྱང་སེམས་ཙམ་གྱི་གཞུང་དུ་མང་བོ་འདོད་དོ། །གལ་ཏེ་
ཆོས་ཐམས་ཅད་རང་རང་ངོ་བོས་སྟོང་ཞེས་ཁྱད་པར་གྱི་ཚིག་གང་ཡང་མ་སྦྱར་བར་སྤྱིར་དེ་སྐད་འདོད་
དམ་བརྟགས་ཤིང་དཔྱད་པའི་དེ་ཁོ་ན་ཉིད་ཀྱི་དོན་དམ་པར་ཞེས་དེ་སྐད་འདོད། དེ་ལྟར་ན་བདེན་
པ་གཉིས་སུ་རྣམ་དབྱེ་བྱས་པའི་བཀའ་བསྟན་བཅོས་ཐམས་ཅད་ནོར་བ་ཁོ་ནར་འགྱུར་ཞིང་། གཞི་
གྲུབ་ཅུང་ཟད་ཀྱང་མེད་པར་འགྱུར་རོ། ། །
གཉིས་པ་ལྟར་ན། གཟུགས་སོགས་ནི་གཟུགས་སོགས་རང་བཞིན་ཀྱིས་མི་སྟོང་གི་དེ་ཁོ་ན་
ཉིད་ཀྱི་དོན་དམ་པར་བདེན་པའི་གཟུགས་སོགས་ཀྱིས་སྟོང་ཞེས་པའི་དོན་ཉིད་དུ་སོང་བའི་ཕྱིར།



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
ཀུན་རྫོབ་ཏུ་གྲུབ་པའི་ཕྱིར་གཟུགས་སོགས་ནི། དོན་དམ་པ་བདེན་པར་གྲུབ་པའི་གཟུགས་སོགས་
ཀྱིས་སྟོང་ཞེས་པ་གཞན་སྟོང་ཡིན་མོད། ཆོས་ཉིད་ཡིན་པའི་གཟུགས་སོགས་ནི་ཁྱེད་མི་འདོད་ཅིང་
དོན་དམ་པར་གྲུབ་པའི་ཆོས་ནི་གཏན་ནས་མེད་པར་ཁས་བླངས་ནས་ན་གང་གྲུབ་པ་ཐམས་ཅད་
ཀུན་རྫོབ་ཁོ་ནར་གྲུབ་པ་ཡིན་ཞེས་པས་རྩ་བའི་གྲུབ་མཐར་སྨྲ་པས་ཟུགས་ཀྱིས་ཟུགས་ཀྱིས་སྟོང་
ཞེས་སོགས་ཀྱི་དོན། ཀུན་རྫོབ་འདི་དག་དོན་དམ་བདེན་པ་ཡིན་པས་སྟོང་ཞིང་དོན་དམ་བདེན་
པའང་ཀུན་རྫོབ་ཡིན་པས་སྟོང་བ་སྟེ། དེ་གཉིས་ཕན་ཚུན་གཅིག་གཅིག་མ་ཡིན་ཞེས་པ་ཞེ་འདོད་
ཡིན་ཞིང་། ཆོས་ཉིད་ཀྱི་གཟུགས་སོགས་རྣམས་ཀུན་བཏགས་ཀྱི་གཟུགས་སོགས་ཀྱིས་སྟོང་ཞེས་
པའི་དོན་ཡང་། ཀུན་རྫོབ་ཀྱི་གཟུགས་སོགས་འདི་རྣམས་དོན་དམ་པར་བདེན་པའི་གཟུགས་སོགས་
ཡིན་པས་སྟོང་ཞིང་། ཆོས་ཉིད་ཀྱི་གཟུགས་སོགས་ཀྱང་ཀུན་རྫོབ་ཀྱི་གཟུགས་སོགས་ཡིན་པས་སྟོང་
བ་སྟེ། དེ་གཉིས་ཕན་ཚུན་གཅིག་གཅིག་མ་ཡིན་ཞེས་འདོད་པའི་ཕྱིར། དོན་ལ་བསམ་ན་མཐུན་
པར་ཡོད་ལ་ཕ་རོལ་བོ་ཅི་འདོད་དང་རང་གིས་སྨྲས་པའི་ཚིག་གི་དོན་ལའང་མི་དཔྱད་པར། རང་
སྟོང་དང་གཞན་སྟོང་ཞེས་པའི་ཚིག་ཙམ་ཐོས་ཤིང༌། རང་རང་ངོ་བོས་སྟོང་པའི་ཕྱིར། ཞེས་པའི་
གཞུང་གྲགས་ཆེ་བ་ལ་བརྟེན་ནས་རང་སྟོང་མཆོག་ཡིན་གཞན་སྟོང་འདོད་པ་བཞད་གད་ཀྱི་གནས་
ཡིན་ཞེས་ཁྱི་སྐད་ལ་རྒྱུག་དང་རི་བོང་ཆལ་གྱི་ཚུལ་བྱེད་པ་མང་པོ་ཡོད་པ་གྲགས་ཏེ། མངོན་པའི་ང་
རྒྱལ་གྱིས་ཆོས་ལ་དབང་ཟ་བ་ཙམ་དུ་ཟད་དོ། །དེ་ལྟ་མོད་ཀྱི་རང་སྟོང་མཆོག་དང་གཞན་སྟོང་དམན་
པར་འདོད་པ་རྣམས་ཀྱི་ལུགས་ལ། དེ་བཞིན་ཉིད་དང་དེ་བཞིན་ཉིད་ཀྱིས་སྟོང་། ཡང་དག་པའི་
མཐའ་ཡང་དག་པའི་མཐས་སྟོང་ཞེས་པའི་མདོའི་དགོངས་དོན་ཅི། ཁྱད་པར་གྱི་ཚིག་གང་ཡང་
མ་སྦྱར་བར་སྒྲ་ཇི་བཞིན་པར་འདོད་པ་ནི་མི་འཐད་དེ། དེ་བཞིན་ཉིད་དེ་བཞིན་ཉིད་ཡིན་པའམ་དེ་
བཞིན་ཉིད་ཡོད་པ་གང་གིས་ཀྱང་མི་སྟོང་པའི་ཕྱིར་ཏེ། དོན་དམ་པ་བདེན་པ་མཚན་ཉིད་པ་ཡིན་
པའི་ཕྱིར། ཁྱབ་རྟགས་གྲུབ་སྟེ། འཕགས་པ་ཀླུ་སྒྲུབ་ཀྱིས། དེ་བཞིན་ཉིད་དང་ཡང་དག་མཐའ། །
མཚན་མ་མེད་པ་དོན་དམ་ཉིད། །བྱང་ཆུབ་སེམས་མཆོག་དེ་ཉིད་དང་། །སྟོང་པ་ཉིད་དུའང་བཤད་
པ་ཡིན། །ཞེས་དང་། དབུས་མཐའ་ལས། སྟོང་པ་ཉིད་དེ་མདོར་བསྡུས་ན། །དེ་བཞིན་ཉིད་དང་ཡང་
དག་མཐའ། །མཚན་མ་མེད་དང་དོན་དམ་དང་། །ཆོས་ཀྱི་དབྱིངས་ནི་རྣམ་གྲངས་སོ། །ཞེས་སོགས་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
གསུངས་ཤིང༌། རང་ཉིད་རང་ཉིད་མ་ཡིན་པའམ། རང་ཉིད་ལ་རང་ཉིད་མེད་པའི་དོན་དམ་བདེན་
པ་ཅི་ལྟར་འཐད། གལ་ཏེ་དེ་བཞིན་ཉིད་སོགས་དོན་དམ་བདེན་པ་མིན་ནོ་ཞེ་ན། ལུང་རྣམ་དག་དུ་
མ་དང་འགལ་བར་མ་ཟད་དོན་དམ་བདེན་པ་ཡིན་པ་མེད་པར་འགྱུར་པའི་སྐྱོན་ཡང་ཡོད་དོ། །
གལ་ཏེ་དོན་དམ་པར་ཞེས་སོགས་ཁྱད་པར་གྱི་ཚིག་སྦྱོར་ཞེ་ན། འོ་ན་དོན་དམ་དུ་གྲུབ་པ་
ཅུང་ཟད་ཀྱང་མེད་པས་གང་གྲུབ་པ་ཐམས་ཅད་ཀུན་རྫོབ་ཏུ་གྲུབ་པ་ཡིན་ཞེས་འདོད་པའི་ཕྱིར། ཀུན་
རྫོབ་ཏུ་གྲུབ་པའི་དེ་བཞིན་ཉིད་སོགས་དོན་དམ་པར་གྲུབ་པའི་དེ་བཞིན་ཉིད་སོགས་ཀྱིས་སྟོང་ཞེས་
པར་སོང་ཞིང་དོན་དམ་པར་གྲུབ་པ་ཅུང་ཟད་ཀྱང་མེད་པར་ཁས་བླངས་ནས་དོན་དམ་པར་གྲུབ་
པའི་དེ་བཞིན་ཉིད་ཀྱང་མེད་པར་ཁྱེད་འདོད་པའི་ཕྱིར། ཀུན་རྫོབ་ཏུ་གྲུབ་པའི་དེ་བཞིན་ཉིད་སོགས་
དེ༑ དོན་དམ་པར་གྲུབ་པའི་དེ་བཞིན་ཉིད་སོགས་རི་བོང་གི་རྭ་ལྟར་ཤེས་བྱ་ལ་མི་སྲིད་པ་དེས་སྟོང་
ཞིང་དེར་ཁས་བླངས་པར་ཡང་སོང་བའི་ཕྱིར་གཞན་སྟོང་དང་། དེར་ཁས་བླངས་པ་ཁོ་ན་སྟེ། དོན་
དམ་དུ་གྲུབ་པའི་དེ་བཞིན་ཉིད་དེས་ཀུན་རྫོབ་ཏུ་གྲུབ་པའི་དེ་བཞིན་ཉིད་སྟོང་ཞེས་པར་སོང་འདུག་
པའི་ཕྱིར། དེ་ལྟ་བུ་ལས་མ་གཏོགས་པའི་གཞན་སྟོང་ཞེས་པའི་ །རི་བོང་གི་རྭ་ཟེར་བ་(ར་ཟེད།དེ་ལྟ་
བུ་གཞན་སུ་ཞིག་འདོད། གཞན་ཡང་དེ་བཞིན་ཉིད་སོགས་ཏེ། དོན་དམ་པར་གྲུབ་པའི་དེ་བཞིན་
ཉིད་སོགས་ཀྱིས་སྟོང་ཞེས་པ་དང༌། དོན་དམ་པར་གྲུབ་པ་མེད་ཅེས་པའང་དོན་ལ་མི་འཐད་དེ། དེ་
བཞིན་ཉིད་དེ་དོན་དམ་པར་གྲུབ་པར་ཐལ་བར་འགྱུར་ཏེ་དོན་དམ་རང་དུ་གནས་པའི་ཕྱིར་ཏེ།
ཆོས་ཀྱི་དབྱིངས་སུ་གྲུབ་པའི་ཕྱིར་ཏེ་སྔར་དྲངས་པ་ལྟར་དེ་རྣམས་དོན་གཅིག་ཡིན་པའི་ཕྱིར་རོ། །
ཡང་དེ་བཞིན་ཉིད་སོགས་དེ་དོན་དམ་པར་གྲུབ་པའི་དེ་བཞིན་ཉིད་སོགས་ཀྱིས་ཀྱང་མི་སྟོང་བར་
ཐལ་ཏེ། དེ་ཡིན་པའམ་ཡོད་པ་གང་གིས་ཀྱང་མི་སྟོང་པའི་ཕྱིར་ཏེ། ཡང་དག་པའི་མཐའ་དང་ཆོས་
ཀྱི་དབྱིངས་ཡིན་པའམ་ཡོད་པ་གང་གིས་ཀྱང་མི་སྟོང་པའི་ཕྱིར་ཏེ། དོན་དམ་པའི་བདེན་པ་དང་
ཆོས་ཉིད་དེ་བཞིན་ཉིད་མ་ཡིན་པ་མེད་པའི་ཕྱིར་ཏེ། དེ་རྣམས་དོན་གཅིག་ཏུ་གསུངས་པའི་ཕྱིར།
དེ་ལྟར་ན་དོན་དམ་བདེན་པ་དང་། དེ་བཞིན་ཉིད་སོགས་གང་ཡང་དོན་དམ་པར་གྲུབ་པ་མེད་ཅེས་
སྨྲ་བ་རྣམས་དོན་དམ་པ་ཞེས་སམ། དོན་དམ་པར་ཞེས་པའི་ཚིག་དོན་ཅི་ཞེས་མིག་ཚུམས་ལ་
སོམས་ཤིག།



པོད་གསུམ་པ།
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད། །
དེ་ལྟར་ན་དགོངས་པ་ངེས་པར་འགྲེལ་གྱི་མདོར། འཁོར་ལོ་བར་བ་དྲང་དོན་དུ་གསུངས་པའི་
དགོངས་པ་ཡང་། འཁོར་ལོ་བར་བར་གཟུགས་སོགས་མེད་པ་དང༌། མ་སྐྱེས་པ་ལ་སོགས་པ་
གསུངས་པ་ཡང་དོན་དམ་དཔྱོད་པའི་རིགས་པས་དཔྱད་བཟོད་ཀྱི་དོན་དམ་དུ་མེད་པ་ལ་སོགས་
ལ་དགོངས་ཀྱི་སྒྲ་ཇི་བཞིན་པ་མ་ཡིན་པའི་ཕྱིར་དང༌། ཁྱད་པར་གྱི་ཚིག་སྦྱར་བའམ་མ་སྦྱར་ཡང་
རུང་སྟེ། དེ་བཞིན་ཉིད་སོགས་དེ་བཞིན་ཉིད་ སོགས་ཀྱིས་མི་སྟོང་པའི་ཕྱིར། དེ་དེས་སྟོང་ཞེས་
གསུངས་པ་རྣམས་དྲང་དོན་ཡིན་པས་དྲང་དོན་དུ་གསུངས་སྟེ། སྟོང་པ་ཉིད་སྨོས་པའི་རྣམ་པས་ཞེས་
གསུངས་བའི་དོན་དེ་ཡིན་ཏེ། སྟོང་པ་ཉིད་སྨོས་པ་ཞེས་པ་དེ་དགོངས་འགྲེལ་གྱི་འགྲེལ་ཆེན་རྒྱའི་
མཁན་པོ་ཝེན་ཚེག་གིས་མཛད་པར་སྦས་པའི་རྣམ་པས་ཞེས་བསྒྱུར་ཏེ། དེ་བཞིན་ཉིད་སོགས་དེ་
བཞིན་ཉིད་སོགས་ཀྱིས་མི་སྟོང་པ་ཡིན་པ་ལ། དེ་སྦས་ཏེ་དེ་དེས་སྟོང་ཞེས་བསྟན། གཟུགས་སོགས་
ཀུན་རྫོབ་འདི་རྣམས་བརྟགས་ཤིང་དཔྱད་པའི་དོན་དམ་དུ་མེད་ཅེས་གསུང་རྒྱུ་ཡིན་པ་ལ་གཟུགས་
སོགས་མེད་དོ་ཞེས་གསུངས། མདོར་ན་དངོས་སྨྲ་དགག་པའི་ཕྱིར། ཆོས་ཐམས་ཅད་བདེན་པའི་
རང་བཞིན་མེད་ཅེས་གསུངས་ཏེ། ཐམས་ཅད་ཅེས་པ་སྤྱི་སྒྲ་ཡིན་ཡང་སྐབས་ཀྱི་སྟོབས་ཀྱིས་ཀུན་
རྫོབ་ཐམས་ཅད་ཅེས་དགོངས་པ་ཡིན་ཏེ། དོན་དམ་པའི་བདེན་པ་ནི་དོན་དམ་ཉིད་དུ་གྲུབ་པའི་
ཕྱིར་ཞེས་སོགས་སྔར་བཤད་པ་ལྟར་རོ། ། །
དེ་ལྟར་ན་ཁོ་བོ་ཅག་དོན་དམ་ཆོས་ཀྱི་སྐུ་ནི་ཇི་ལྟར་བརྟགས་ཤིང་དཔྱད་ཀྱང་རང་གི་རང་
བཞིན་མི་འདོད་ཅིང་། རང་སྟོང་བ་ཡིན་ལ་རང་གི་ངོ་བོ་ཆགས་སོགས་དྲི་མ་གློ་བུར་བ་རྣམས་ཀྱིས་
གདོད་ ་ནས་ཞིང་(མ་ནས་སྟོང་ཞེ་ན།། སངས་རྒྱས་ཐོབ་པའི་ཚེ་ན་ལམ་བསྒོམས་པའི་སྟོབས་ཀྱིས་
ཀྱང་གློ་བུར་དྲི་མ་གང་ཟག་དེའི་རྒྱུད་ལ་མེད་པས། རང་གི་ངོ་བོ་དང་ཕྱིས་སངས་རྒྱས་ཐོབ་པའི་
གང་ཟག་གི་རྒྱུད་ཀྱི་དབང་དུ་བྱས་པ་གཉིས་ཀའི་སྐབས་སུ་ཡང་གློ་བུར་དྲི་མས་སྟོང་བས་གཞན་
སྟོང་ཞེས་འདོད་པ་སྟེ། རྒྱུད་བླར། རྣམ་དབྱེར་བཅས་པའི་མཚན་ཉིད་ཅན། །གློ་བུར་དག་གིས་ཁམས་
སྟོང་གིས། །ཞེས་དང༌། སྟོང་ཉིད་ཆེན་པོའི་མདོ་ལས། གང་ཞིག་གང་ན་མེད་པ་དེ་ནི་དེས་སྟོང་པ་
ཡིན་ལ། ཞེས་སོགས་དང༌། ལང་ཀར་གཤེགས་པ་ལས། བློ་གྲོས་ཆེན་པོ་འཕགས་པའི་ཡེ་ཤེས་
སྟོང་པ་ཉིད་ཆེན་པོ་གང་ཞེ་ན། བདག་གི་སོ་སོ་རང་གིས་འཕགས་པའི་ཡེ་ཤེས་ཁོང་དུ་ཆུད་པ་ནི་ལྟ་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བ་དང་ཉེས་པའི་བག་ཆགས་ཐམས་ཅད་ཀྱིས་སྟོང་སྟེ། དེའི་ཕྱིར་དོན་དམ་པ་འཕགས་པའི་ཡེ་ཤེས་
སྟོང་བ་ཆེན་པོ་ཉིད་ཅེས་བྱའོ། །ཞེས་དང༌། སོར་ ཕྲེང་གི་མདོར། འཇམ་ དཔལ་ གང་ གྲོང་ཁྱེར་
བརྩིགས་པའི་ཁྱིམ་སྟོང་པ་ནི་མི་མེད་པས་སྟོང་ངོ༌། །བུམ་པ་ནི་ཆུ་མེད་པས་སྟོང་ངོ༌། །ཀླུང་ནི་ཆུ་མི་
འབབ་པས་སྟོང་ངོ༌། །ཅི་གྲོང་གི་བར་སྐབས་ཁྱིམ་མེད་པ་ལ་སྟོང་པ་ཞེས་བྱའམ། ཅི་ཁྱིམ་ཐམས་
ཅད་སྟོང་པ་ཡིན་ནམ། ཐམས་ཅད་སྟོང་བ་མ་ཡིན་གྱི་མི་མེད་པས་སྟོང་པ་ཞེས་བྱའོ། །ཞེས་སོགས་
ཏེ་དེ་བཞིན་དུ་ཐར་བ་ཐམས་ཅད་ཀྱིས་སྟོང་པ་མ་ཡིན་གྱི་ཉེས་པ་ཐམས་ཅད་དང་བྲལ་བའི་ཕྱིར་
ཐར་བ་སྟོང་པ་ཞེས་བྱའོ། །སངས་རྒྱས་བཅོམ་ལྡན་འདས་ནི་སྟོང་པ་མ་ཡིན་ཏེ། ཉེས་པ་ཐམས་ཅད་
དང་བྲལ་ཞིང་། ཉོན་མོངས་བྱ་བའི་མི་དང་ལྷ་མེད་པའི་ཕྱིར་སྟོང་པ་ཞེས་བྱའོ། །ཞེས་སོགས་མཐའ་
ཡས་པ་གསུངས་ཤིང་། །
ཡུམ་རྒྱས་འབྲིང་དུ། དེ་ལ་གཞན་གྱི་དངོས་པོ་ནི་སྟོང་བ་ཉིད་གང་ཞེ་ན། དེ་བཞིན་གཤེགས་
པ་རྣམས་བྱུང་ཡང་རུང་། དེ་བཞིན་གཤེགས་པ་རྣམས་མ་བྱུང་ཡང་རུང་སྟེ། ཆོས་ཉིད་དང༌། དེ་
བཞིན་ཉིད་དང༌། མ་ནོར་བ་དེ་བཞིན་ཉིད་དང༌། གཞན་མ་ཡིན་པ་དེ་བཞིན་ཉིད་དང༌། ཡང་དག་
པའི་མཐའ་དང༌། ཆོས་ཀྱི་དབྱིངས་ཉིད་དང་ཆོས་གནས་པ་ཉིད་དང་། ཆོས་སྐྱོན་མེད་པ་ཉིད་རྣམས་
ནི་དེ་བཞིན་དུ་གནས་པ་སྟེ། དེ་ལྟར་ཆོས་དེ་དག་གི་གཞན་གྱི་སྟོང་པ་ཉིད་གང་ཡིན་པ་དེ་ནི། གཞན་
གྱི་དངོས་པོ་སྟོང་བ་ཉིད་ཅེས་བྱ་སྟེ། ཞེས་ཏེ། གཞན་ཞེས་པ་ནི། འཕགས་པ་གྲོལ་སྡེས་བྱེད་པ་བོ་
གཞན་གྱི་སྟོང་པ་ཉིད་ཡིན་པའི་ཕྱིར། གཞན་གྱི་དངོས་པོ་སྟོང་བ་ཉིད་ཅེས་སོ། །
དབུ་མ་ལ་འཇུག་པར་ཡང་། སངས་རྒྱས་རྣམས་ནི་འབྱུང་པའམ། །མ་བྱུང་ཡང་རུང་དངོས་སུ་
ན༑ ༑དངོས་པོ་ཀུན་གྱི་སྟོང་པ་ཉིད། །གཞན་གྱི་དངོས་པོར་རབ་ཏུ་བསྒྲགས། །ཡང་དག་མཐའ་དང་
དེ་བཞིན་ཉིད། །དེ་གཞན་དངོས་པོའི་སྟོང་ཉིད་དོ། །གཞན་གྱི་དངོས་པོ་ནི་མཆོག་ཏུ་གྱུར་པའི་དེ་ཁོ་
ན་ཉིད་དོ། །དེའི་མཆོག་ཏུ་བྱུང་བ་རྟག་ཏུ་ཡོད་པ་ཉིད་དོ། །ཞེས་སོ། །དེ་སོགས་གཞན་སྟོང་གི་ཚུལ་
བཤད་པའི་མདོ་བསྟན་བཅོས་ཤིན་ཏུ་མང་ངོ༌། །
དེས་ན་ཀུན་རྫོབ་ཐམས་ཅད་རང་སྟོང་དང་། དོན་དམ་ཐམས་ཅད་གཞན་སྟོང་ཡིན་ཞེས་པའི་
རྣམ་བཞག་འདི་ཡང་སློབ་དཔོན་སེང་བཟང་གིས་རང་རང་ངོ་བོས་སྟོང་པའི་ཕྱིར་ཞེས་པའི་རྗེས་སུ་



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
འབྲང་བའི་དབུ་མ་བར་ཁས་ཆེ་བ་རྣམས་ཆོས་ཅན་དང་ཆོས་ཉིད་ཐམས་ཅད་དོན་དམ་པར་རང་རང་
གི་ངོ་བོས་བདེན་པས་སྟོང་བས་རང་སྟོང་ཞེས་སྨྲ་བ་ལ། ཀུན་རྫོབ་ཐམས་ཅད་དོན་དམ་པར་རང་
རང་ངོ་བོས་བདེན་པས་སྟོང་བས་རང་སྟོང་ཡིན་དུ་ཆུག དེ་བཞིན་ཉིད་སོགས་དོན་དམ་པའི་བདེན་
པ་ནི་དོན་དམ་པ་རང་དུ་བདེན་པས་མི་སྟོང་བས་དོན་དམ་པར་རང་གི་ངོ་བོ་བདེན་པས་མི་སྟོང་བའི་
ཕྱིར་རང་སྟོང་མ་ཡིན་ཞིང་། ཀུན་རྫོབ་ཀྱི་ཆོས་རྣམས་དེ་ཁོ་ན་ཉིད་ཀྱི་དོན་དམ་དུ་མ་གྲུབ་པས་ཀུན་
རྫོབ་པ་རྣམས་དོན་དམ་དུ་གྲུབ་པས་སྟོང་བའི་ཕྱིར་ན་དོན་དམ་བདེན་པ་གཞན་སྟོང་ཡིན་ཞེས་
གཞན་སྟོང་དུ་ཁས་ལེན་པ་ཡིན་ནོ། ། །
དེས་ན་སྔ་རབས་པ་རྣམས་ཀྱི་རང་སྟོང་གི་འཆད་ཚུལ་དེ་ཐད་སོར་བཞག་ནས་ཀུན་རྫོབ་ཐམས་
ཅད་རང་སྟོང་ཞེས་བཞེད་ཀྱི། དོན་ལ་ཀུན་རྫོབ་ཐམས་ཅད་གཞན་སྟོང་དུ་བཞེད་དེ། སྔར་གྱི་སྟོང་
ཚུལ་དེ་ཉིད་གཞན་སྟོང་དངོས་ཡིན་པའི་ཕྱིར་རོ། །དེས་ན་དོན་དམ་ཐམས་ཅད་གཞན་སྟོང་ཡིན་གྱི་
རང་སྟོང་མིན་ལ། ཀུན་རྫོབ་ཐམས་ཅད་ནི་སྔ་རབས་པའི་འཆད་ཚུལ་དང་བསྟུན་ནས་རང་སྟོང་དང་
དོན་ལ་གཞན་སྟོང་ཏེ་གཉིས་ཀའོ། །དེའི་ཕྱིར་ཁོ་བོ་ཅག་འཆད་པ་ལྟར་གྱི་གཞན་སྟོང་ལ་བསྐུར་བ་
བཏབ་ནས་རང་སྟོང་སྟོང་ཉིད་མཆོག་ཏུ་སྨྲ་བ་རྣམས་ཀྱིས་ནི་དགེ་བ་དགེ་བས་སྟོང་། སྡིག་པ་སྡིག་
པས་སྟོང་ཞེས་སོགས་སྒྲ་ཇི་བཞིན་པར་ཆོས་ཐམས་ཅད་རང་གིས་སྟོང་བར་ཁས་བླངས་དགོས་སོ། །
དེ་ལྟར་ཁས་ལེན་ན་ཆད་ལྟ་ལས་ཀྱང་ཆེས་ཆད་ལྟར་འགྱུར་རོ། །འཁོར་ལོ་བར་བ་དང་མཐུན་པར་
བསྟོད་པའོ། །ཞེས་མཆན་བུ་ལས་ཀྱང་བྱུང་ངོ༌།། །། །
༣ ཆོས་འཁོར་གསུམ་པའི་དགོངས་དོན།
༈ གསུམ་པ་ནི། བུམ་ནང་མར་མེ་ཞེས་སོགས་ཏེ། བདེ་བར་གཤེགས་པ་ཞེས་པའི་སྐད་དོད་
སུ་ག་ཏ་ཞེས་ཏེ་སྤངས་རྟོགས་གཉིས་ལ་འཇུག་ཅིང་། སུའི་སྒྲ་མཛེས་པའམ། ལེགས་པའམ། བསྔགས་
པ་ལ་འཇུག་ལ། ག་ཏ་ནི། གཤེགས་པ། སོང་བ། ཕྱིན་པ་སོགས་ལ་འཇུག་གོ །དེ་ཡང་འཇིག་རྟེན་
ན་སྡུག་བསྔལ་ནི་མི་མཛེས་ཤིང་མི་བསྔགས་ལ། གང་བདེ་བ་ནི་མཛེས་ཤིང་བསྔགས་པས་མཛེས་
སམ་བསྔགས་པར་གཤེགས་པས་བདེ་བར་གཤེགས་པ་སྟེ། མི་མཛེས་པ་ཁམས་གསུམ་གྱི་སྡུག་
95



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བསྔལ་ལེགས་པར་སྤངས་པས། བདེ་བར་གཤེགས་པའམ་སྤངས་པ་སྟེ། སྐྱེས་བུ་གཟུགས་མཛེས་
པ་བཞིན་ནོ། །ཟག་བཅས་ཀྱི་ལས་དང་ཉོན་མོངས་པ་སླར་མི་ལྡོག་པར་སྤངས་པས་བདེ་གཤེགས་
ཏེ་རིམས་ནད་ལེགས་པར་བྱ་བ་བཞིན་ནོ༑ །སྡུག་ཀུན་མ་ལུས་པར་སྤངས་པས་བདེ་གཤེགས་ཏེ་
བུམ་པ་ལེགས་པར་གང་བ་བཞིན་ནོ། །ཡང་ག་ཏ་ཞེས་པ་མཁྱེན་པ་ལ་ཡང་འཇུག་པས་རྟོགས་པའི་
དོན་དུ་སྦྱར་ན། བདེན་བཞི་སོགས་ཀྱི་དེ་ཁོ་ན་ཉིད་མཁྱེན་པ་དང༌། རྟོགས་པ་སླར་མི་ལྡོག་པས་
བརྟན་པའི་མཁྱེན་པ་དང་། ཤེས་བྱ་ཇི་ལྟ་ཇི་སྙེད་མ་ལུས་པར་མཁྱེན་པས་བདེ་བར་གཤེགས་པ་
ཞེས། ཚད་མ་ཀུན་ལས་བཏུས་ཀྱི་རང་འགྲེལ་དང༌། ཚད་མ་རྣམ་འགྲེལ་ལ་སོགས་འཆད་དོ། །དེ་
ལྟར་ན་བདེ་བར་གཤེགས་པ་ནི་རྫོགས་པའི་སངས་རྒྱས་ཏེ་དེའི་སྙིང་བོ་ནི་སེམས་ཀྱི་རང་བཞིན་
འོད་གསལ་ཏེ་དེ་ཉིད་རྟེན་གང་ཟག་འཆིང་བ་ཀུན་ལྡན་གྱི་སྐབས་སུ་ནི་དེ་བཞིན་གཤེགས་པའི་
སྙིང་པོ་ཞེས་བརྗོད་ལ། རྟེན་གང་ཟག་གློ་བུར་དྲི་མ་ཐམས་ཅད་དང་བྲལ་བའི་སྐབས་སུ་ནི་དོན་དམ་
ཆོས་ཀྱི་སྐུ། ཞེས་བརྗོད་དེ། དཔལ་ཕྲེང་གི་མདོར། བཅོམ་ལྡན་འདས་སྡུག་བསྔལ་འགོག་པ་ཞེས་
བྱ་བ་ནི། ཐོག་མ་མེད་པའི་དུས་ཅན་མ་བྱས་པ་མ་སྐྱེས་པ་མ་བྱུང་བ་ཟད་པ་མེད་པ་ཟད་པ་དང་བྲལ་
བ༑ རྟག་པ་བརྟན་པ་ཞི་བ་མི་འཇིག་པ་རང་བཞིན་གྱིས་ཡོངས་སུ་དག་པ་ཉོན་མོངས་པའི་སྦུབས་
ཐམས་ཅད་ལས་གྲོལ་བ་རྣམ་པར་དབྱེར་མེད་ལ་བསམ་གྱིས་མི་ཁྱབ་པའི་སངས་རྒྱས་ཀྱི་ཆོས་ག་
གངྒཱའི་ཀླུང་གི་བྱེ་མ་སྙེད་ལས་འདས་པ་དང་ལྡན་པའི་དེ་བཞིན་གཤེགས་པའི་ཆོས་ཀྱི་སྐུར་བསྟན་
པ་སྟེ། བཅོམ་ལྡན་འདས་དེ་བཞིན་གཤེགས་པའི་ཆོས་ཀྱི་སྐུ་འདི་ཉིད་ཉོན་མོངས་པའི་སྦུབས་ལས་
མ་གྲོལ་བ་ནི་དེ་བཞིན་གཤེགས་པའི་སྙིང་པོ་ཞེས་བགྱིའོ། །ཞེས་སོ། །དེ་ལྟར་སངས་རྒྱས་ཀྱི་སྙིང་
པོ་དོན་དམ་ཆོས་ཀྱི་སྐུ་སེམས་ཅན་ཐམས་ཅད་ཀྱི་སེམས་ཀྱི་རང་བཞིན་འོད་གསལ་འདུས་མ་བྱས་
ནམ་མཁའ་རང་བཞིན་འགྱུར་མེད་དུ་གནས་པའི་ཕྱིར་ན་རང་བཞིན་འོད་གསལ་མངོན་སུམ་དུ་
མཐོང་བ་ལ་སྒྲིབ་ཅིང་འགེབས་པར་བྱེད་པས་ཀུན་རྫོབ་སྟེ། རྒྱུ་རྐྱེན་གྱིས་མ་བསྐྱེད་པར་གདོད་ནས་
རང་བཞིན་གྱིས་གནས་པ་ཡིན་གྱི་གསར་དུ་བྱུང་བས་གློ་བུར་བ། དྲི་མའི་ཆོས་དུ་མ་སྤུངས་པས་
ཕུང་བོ་སྟེ། དེའི་སྤུབས་ནང་ན་གནས་ཞེས་པ་སྟེ་སེམས་ཅན་ཐམས་ཅད་ཀྱི་རྒྱུད་ལ་ཡོད་དོ། །ཉོན་
མོངས་ཅན་གྱི་སེམས་ཅན་གྱི་སེམས་ཀྱི་ངོ་བོ་ཉིད་དུ་གནས་པས། གློ་བུར་ཕུང་པོའམ་གློ་བུར་དྲི་
96



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
མའི་སྦུབས་ནང་ན་གནས་ཞེས་པ་སྟེ། དཔེར་ན་བུམ་པའི་ནང་དུ་བཅུག་པའི་མར་མེ་བཞིན། མི་
དབུལ་བོའི་རང་དབང་པའི་ཁང་བའི་ནང་གི་ས་འོག་གི་གཏེར་སོགས་བཞིན། སོགས་ཞེས་པ་དྲི་
མ་དང་སྙིང་པོའི་དཔེ་དགུ་དང༌། དེ་བཞིན་གཤེགས་པའི་སྙིང་པོའི་མདོ་དང་། ཕལ་བོ་ཆེའི་མདོར་
དར་ཡུག་ཆེན་པོའི་དཔེ་སོགས་གསུངས་པ་བསྡུད་དོ། །ཇི་སྐད་དུ། ཆོས་དབྱིངས་བསྟོད་པ་ལས།
ཇི་ལྟར་མར་མེ་བུམ་ནང་གནས། །ཅུང་ཞིག་སྣང་བར་མི་འགྱུར་བ། །དེ་བཞིན་ཉོན་མོངས་སྦུབས་
ནང་གནས། །ཆོས་ཀྱི་དབྱིངས་ཀྱང་མི་མཐོང་ངོ༌། །ཕྱོགས་ནི་གང་དང་གང་དག་ནས། །བུམ་པ་བུ་
ག་གཏོད་གྱུར་པ། །དེ་དང་དེ་ཡི་ཕྱོགས་ཉིད་ནས། །འོད་ཀྱི་རང་བཞིན་འབྱུང་བར་འགྱུར། །གང་ཚེ་
ཏིང་འཛིན་རྡོ་རྗེ་ཡིས། །བུམ་པ་དེ་ཉིད་བཅག་གྱུར་ན། །དེ་ཚེ་དེ་ནི་ནམ་མཁའ་ཡི། །མཐར་ཐུག་
བར་དུ་སྣང་བར་བྱེད། །ཆོས་ཀྱི་དབྱིངས་ནི་སྐྱེ་མ་ཡིན། །ནམ་ཡང་འགག་པར་འགྱུར་བ་མེད། །
དུས་རྣམས་ཀུན་ཏུ་ཉོན་མོངས་མེད། །ཐོག་མ་བར་མཐར་དྲི་མ་བྲལ། །ཞེས་སོ། །དེ་བཞིན་གཤེགས་
པའི་སྙིང་བོའི་མདོར། རིགས་ཀྱི་བུ་དག་གཞན་ཡང་འདི་ལྟ་སྟེ། དཔེར་ན་མི་དབུལ་བོ་ཞིག་གི་ཁྱིམ་
གྱི་ནང་གི་མཛོད་ཀྱི་འོག་གི་ས་ལ་གཏེར་ཆེན་པོ་དབྱིག་དང་གསེར་གྱིས་གང་བ་མཛོད་ཀྱི་ཚད་ཙམ་
ཞིག་མི་བདུན་སྲིད་ཀྱི་སས་གཡོགས་པའི་འོག་ན་ཡོད་ལ། གཏེར་ཆེན་པོ་དེས་མི་དབུལ་བོ་དེ་ལ་
འདི་སྐད་དུ། ཀྱེ་མི་ང་ནི་གཏེར་ཆེན་པོ་སྟེ། སས་ཡོག་ཅིང་འདུག་གོ་ཞེས་མི་སྨྲ་སྟེ། འདི་ལྟ་སྟེ།
གཏེར་ཆེན་པོ་ནི་སེམས་ཀྱི་ངོ་བོ་ཉིད་ཀྱིས་སེམས་ཅན་མ་ཡིན་པའོ། །མི་དབུལ་པོ་ཁྱིམ་གྱི་བདག་
པོ་དེ་ནི་དབུལ་བོའི་སེམས་ཀྱི་རྗེས་སུ་སེམས་ཤིང་དེ་ཉིད་ཀྱི་སྟེང་ན་རྣམ་པར་རྒྱུ་ཡང་ས་ཡི་འོག་ན་
གཏེར་ཆེན་པོ་ཡོད་པ་དེ་མ་ཐོས་མི་ཤེས་མ་མཐོང་ངོ༌། །རིགས་ཀྱི་བུ་དག་དེ་བཞིན་དུ་སེམས་ཅན་
ཐམས་ཅད་ཀྱི་མངོན་པར་ཞེན་པའི་ཡིད་ལ་བྱེད་པ་ཁྱིམ་ལྟ་བུར་གྱུར་པའི་འོག་ན། དེ་བཞིན་
གཤེགས་པའི་ སྙིང་ པོ་ སྟོབས་དང༌། མི་འཇིགས་ པ་དང༌། མ་འདྲེས་ པ་ དང༌ ། སངས་རྒྱས་ ཀྱི་
ཆོས་ཐམས་ཅད་ཀྱི་མཛོད་ཀྱི་གཏེར་ཆེན་པོ་ཡོད་ཀྱང་། སེམས་ཅན་དེ་དག་གཟུགས་དང་། སྒྲ་དང་།
དྲི་དང་། རོ་དང་རེག་པ་ལ་ཆགས་པས་སྡུག་བསྔལ་བས་འཁོར་བ་ན་འཁོར་ཏེ། ཆོས་ཀྱི་གཏེར་ཆེན་
པོ་དེ་མ་མཐོང་བ་ཐོབ་པར་མ་གྱུར་ཅིང་། ཡོངས་སུ་སྦྱང་བའི་ཕྱིར་བརྩོན་པར་ཡང་མི་བྱེད་དོ། །
རིགས་ཀྱི་བུ་དག་དེ་ནས་དེ་བཞིན་གཤེགས་པ་འཇིག་རྟེན་དུ་བྱུང་སྟེ། བྱང་ཆུབ་སེམས་དཔའི་ནང་
97



ཇོ་ནང་དཔེ་ཚོགས། །
སྤྱིའི་དེབ་སོ་གཉིས་པ། །
དུ་འདི་ལྟ་བུའི་ཆོས་ཀྱི་གཏེར་ཆེན་པོ་ཡང་དག་པར་རབ་ཏུ་སྟོན་ཏོ། །དེ་དག་ཀྱང་ཆོས་ཀྱི་གཏེར་
ཆེན་པོ་དེ་ལ་མོས་ནས་བརྐོ་སྟེ་དེའི་ཕྱིར་འཇིག་རྟེན་ན་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་རྣམས་ཤེས་བྱ་སྟེ། ཆོས་ཀྱི་གཏེར་ཆེན་པོར་ལྟ་བུར་གྱུར་ནས།
སེམས་ཅན་རྣམས་ལ་སྔོན་མ་བྱུང་བའི་གཏན་ཚིགས་ཀྱི་རྣམ་པ་དང་དཔེ་དང་བྱེད་པའི་གཏན་
ཚིགས་དང་བྱ་བ་རྣམས་སྟོན་པ་གཏེར་ཆེན་པོའི་མཛོད་ཀྱི་སྦྱིན་བདག་ཆགས་པ་མེད་པའི་སྤོབས་
པ་དང་ལྡན་ཞིང་། སྟོབས་དང༌། མི་འཇིགས་པ་དང༌། སངས་རྒྱས་ཀྱི་ཆོས་མང་པོའི་མཛོད་དུ་གྱུར་
པ་ཡིན་ནོ། །རིགས་ཀྱི་བུ་དག་དེ་ལྟར། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་
པའི་སངས་རྒྱས་ཀྱང་དེ་བཞིན་གཤེགས་པའི་མིག་ཡོངས་སུ་དག་པས་སེམས་ཅན་ཐམས་ཅད་དེ་ལྟ་
བུར་མཐོང་ནས་དེ་བཞིན་གཤེགས་པའི་ཡེ་ཤེས་དང༌། སྟོབས་དང༌། མི་འཇིགས་པ་དང༌། སངས་
རྒྱས་ཀྱི་ཆོས་མ་འདྲེས་པའི་མཛོད་ཡོངས་སུ་སྦྱོང་བའི་ཕྱིར་བྱང་ཆུབ་སེམས་དཔའ་རྣམས་ལ་ཆོས་
སྟོན་ཏོ། །ཞེས་དང་། མདོ་མྱང་འདས་སོགས་སུ་ཡང་གསུངས་སོ། །རྒྱུད་བླ་མར་ཡང་། སངས་རྒྱས་
པད་ངན་སྦྲང་རྩི་སྦྲང་མ་ལ། །ན་ལ་སྙིང་པོ་མི་གཙང་ནང་ན་གསེར། །ས་ལ་གཏེར་དང་མྱུག་སོགས་
འབྲས་ཆུང་དང་། །གོས་ཧྲུལ་ནང་ན་རྒྱལ་བའི་སྐུ་དང་ནི། །བུད་མེད་ངན་པའི་ལྟོ་ན་མི་བདག་དང་། །
ས་ལ་རིན་ཆེན་གཟུགས་ཡོད་ཇི་ལྟ་བར། །གློ་བུར་ཉོན་མོངས་དྲི་མས་བསྒྲིབས་པ་ཡི། །སེམས་ཅན་
རྣམས་ལ་དེ་བཞིན་ཁམས་འདི་གནས། །དྲི་མ་ངན་པ་སྲོག་ཆགས་སྐྲུན་པ་མི་གཙང་ས་འབྲས་གོས་
ཧྲུལ་དང་། །སྡུག་བསྔལ་འབར་བས་མངོན་པར་གདུངས་པའི་བུད་མེད་ས་ཡི་ཁམས་དང་མཚུངས། །
སངས་རྒྱས་སྦྲང་རྩི་སྙིང་བོ་གསེར་དང་གཏེར་དང་ནྱ་གྲོ་རིན་ཆེན་སྐུ། །གླིང་བདག་མཆོག་དང་རིན་
ཆེན་གཟུགས་དང་དྲི་མེད་ཁམས་མཆོག་མཚུངས་པ་ཉིད། །ཅེས་དང༌། སེམས་ཅན་ཁམས་ཀྱི་ཉོན་
མོངས་སྦུབས། །མ་འབྲེལ་ཐོག་མ་མེད་པ་ནའོ། །སེམས་ཀྱི་རང་བཞིན་དྲི་མེད་ནི། །ཐོག་མ་མེད་
པ་ཡིན་པར་བརྗོད། །ཅེས་སོ། ། 1:མ་མ ་
མདོ་རྒྱུད་ཀྱི་ལུང་མཐའ་ཡས་པ་ཡོད་དེ་འདིར་མང་དོགས་པས་མ་བྲིས་ཀྱི་བཀའ་ལུང་རྒྱ་ཆེན་
པོར་བལྟས་ནས་ཡིད་ཆེས་པར་བྱ་ཞིང་། མདོར་བསྡུས་པ་ཆོས་རྗེ་བླ་མས། ངེས་དོན་རྒྱ་མཚོར་
གསལ་བར་མཛད་དོ། །དེ་ལྟར་ན་དཔེ་དང་དོན་དེ་ལྟར་མདོ་ལས་གསུངས་པ་བཞིན་ལེགས་པར་



ཉ་དབོན་ཀུན་དགའ་དཔལ། །
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
སྟོན་པར་མཛད་པའི་བླ་མ་དམ་པའི་ཞབས་ལ་འདུད་དོ། །ཞེས་པའོ། །
ཁ་ཅིག་ན་རེ། བདེ་གཤེགས་སྙིང་བོ་མཚན་ཉིད་པ་ནི་སངས་རྒྱས་ཐོབ་པའི་རྒྱུད་ཀྱི་ངོ་བོ་ཉིད་
སྐུ་དེ་ཡིན་ལ། དེ་ནི་དག་པ་གཉིས་ལྡན་ནོ། །སེམས་ཅན་ལ་ཡོད་པར་བཤད་པའི་སྙིང་བོ་ནི། སེམས་
ཅན་གྱི་ཆོས་ཉིད་ལ་དགོངས་ཤིང༌། དེ་ནི་དག་པ་གཅིག་ལྡན་ཡིན་པས་སྙིང་བོ་དངོས་མིན་ཞེས་
པ་དང༌། །
བ ག་
ཁ་ཅིག་སངས་རྒྱས་པའི་འདུས་བྱས་དང་འདུས་མ་བྱས་ཀྱི་ཆོས་ཐམས་ཅད་བདེ་སྙིང་ཡིན་
ཅིང་། དེར་ཆོས་རྗེ་ཆེན་པོ་བུ་སྟོན་རིན་པོ་ཆེས་བཞེད་ཅེས་པ་དང༌། །གང་ཕྱག་ཆེན་པ་)གཞན་དག་ནི་
སེམས་རིག་ཅིང་གསལ་ཙམ་འདི་ཉིད་དོན་དམ་ཆོས་སྐུ་དངོས་ཡིན་ཅིང་སེམས་ཅན་གྱི་དུས་ན་ངན་
པར་སོང་བ་མེད་ཅིང་སངས་རྒྱས་ཀྱི་དུས་ན་བཟང་དུ་སོང་བ་མེད་ཅེས་སོགས་དང་། ལ་ལས་ནི་
བདེ་གཤེགས་སྙིང་པོ་ནི་སེམས་ཅན་གྱི་སེམས་རྒྱུད་ལ་ཡོད་པའི་ཟག་མེད་ཀྱི་ས་བོན་ལ་ཟེར་
གྱི་དོན་དམ་ཆོས་སྐུ་སོགས་ནི་དེ་མིན་ཞེས་སོགས་དང་། གཞན་དག་ནི་བདེ་གཤེགས་སྙིང་བོ་ཞེས་
པའི་ཆོས་མཚན་ཉིད་པ་གཏན་མེད་ཅེས་སོགས་ལྟ་ངན་སྣ་ཚོགས་པ་གྲག་སྟེ། ཕལ་ཆེར་ངེས་དོན་
རྒྱ་མཚོར་བཀག་ཅིང་། ཁོ་བོས་ཀྱང་ཅི་རིགས་པར་དགག་པ་བཀོད་ཡོད་ལ། ཞིབ་ཏུ་བཀོད་པ་ཞིག་
རྩོམ་པའི་སྤྲོ་བ་ཡོད་པ་འགྲུབ་པར་གྱུར་ཅིག དེ་དག་གིས་བསྟན་པའི་ཆོས་ཀྱི་སྙིང་བོ་ལེགས་པར་
གཏན་ལ་ཕབ་པའི་སྒོ་ནས་འདུད་པར་བསྟན་ནས། ད་
ད་ནི་ཡོད་མེད་ལེགས་པར་ཕྱེ་ནས་བསྟན་པར་བསྟོད་ཅིང་འདུད་པ་ནི། ཀུན་བཏགས་པ་ཞེས་
སོགས་ཏེ། ངོ་བོ་ཉིད་གསུམ་མམ་མཚན་ཉིད་གསུམ། རང་བཞིན་གསུམ་ཞེས་པ་ནི་མིང་གི་རྣམ་
གྲངས་ཡིན་ཞིང་། མདོ་སྡེ་དགོངས་འགྲེལ་དུ། ངོ་བོ་ཉིད་མེད་རྣམ་པ་གསུམ་ཞེས་ཀྱང་གསུངས་ཏེ།
གསུམ་ནི་མཚན་ཉིད་ངོ་བོ་ཉིད་མེད་པ། སྐྱེ་བ་ངོ་བོ་ཉིད་མེད་པ། དོན་དམ་པ་ངོ་བོ་ཉིད་མེད་པ།
ཞེས་ཏེ། དང་པོ་ཀུན་བཏགས། གཉིས་པ་གཞན་དབང་། གསུམ་པ་ཡོངས་གྲུབ་ལ་བཤད་དོ། །དེ་
ཡང་དབུས་མཐར། ངོ་བོ་ཉིད་གསུམ་རྟག་མེད་དང༌། །ཡོད་ཀྱང་ཁོ་ན་མ་ཡིན་དང༌། །ཡོད་དང་
མེད་དེ་ཁོ་ན་སྟེ། །ཞེས་ཏེ། ཡང་དག་མིན་པའི་རྣམ་རྟོག་གིས་གཟུང་བ་ཙམ་ཡིན་གྱི་དཔྱད་མི་
བཟོད་ཅིང་རྫས་སུ་ཡང་མེད་པ་ནི་ཀུན་བཏགས་ཏེ། དེ་ལ་ཡང་གང་ཟག་གི་བདག་དང་ཡོན་ཏན་
9



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ། །
གསུམ་ཆ་མཉམ་པའི་གཙོ་བོ་རྟག་དངོས་གཅིག་པུ་བ་སོགས་རྣམས་ནི་མཚན་ཉིད་ཡོངས་སུ་ཆད་
པའི་ཀུན་བཏགས་ཞེས་ཟེར་ཞིང༌། ཕྱི་རོལ་གྱི་གཟུང་འཛིན་བདེན་པ་སོགས་ཀྱང་དེ་ཡིན་ནོ། །དེ་
ལྟ་བུ་ལ་དགོངས་ནས་ཀུན་བཏགས་ནི་རི་བོང་གི་རྭ་ལྟར་གཏན་ནས་མེད་པའོ། །ཞེས་སངས་རྒྱས་
གཉིས་པ་དབྱིག་གཉེན་སོགས་ཀྱིས་གསུངས། སྒོ་ལྔའི་དབང་ཤེས་ལ་ཕྱི་རོལ་གྱི་དོན་དུ་སྣང་བ་ནི།
རྫས་ སུ་ ཡོད་པས་ཀུན་བཏགས་མཚན་ཉིད་ པ་ མ་ ཡིན་གྱི། དེའི་གདགས་གཞི་ཡིན་པས། རྣམ་
གྲངས་པའི་ཀུན་བཏགས་ཞེས་བྱ་སྟེ་སེམས་ཙམ་རྣམ་བདེན་པའི་ལུགས་ཏེ། སེམས་ཙམ་རྣམ་རྫུན་
ལྟར་ན་ཀུན་བཏགས་ནི་ཅུང་ཟད་ཀྱང་དཔྱད་མི་བཟོད་པའི་རྫུན་པ་ཡིན་པའི་ཕྱིར་ན་ཀུན་བཏགས་
མཚན་ཉིད་པ་ཡིན་ནོ། །
གཞུང་འགྲེལ་གནོད་འཇོམས་སུ། ཆོས་ཐམས་ཅད་གཉིས་སུ་བསྡུས་པ་ལྟར་ནའང་ཀུན་བཏགས་
མཚན་ཉིད་པ་ཡིན་ཞིང་། རྣལ་འབྱོར་སྤྱོད་པའི་དབུ་མ་བ་ལྟར་ན་རྣམ་གྲངས་པའི་ཀུན་བཏགས་ཏེ།
འབྱུང་བ་ཆེ་ལ་སོགས་བཤད་པ། །རྣམ་པར་ཤེས་སུ་ཡང་དག་འདུ། །ཞེས་ཀླུ་སྒྲུབ་ཀྱིས་གསུངས་
ཤིང༌། ཕྱི་རོལ་དོན་དུ་གྱུར་པའི་འབྱུང་བ་དང་འབྱུང་འགྱུར་ནི་མེད། རྣམ་ཤེས་ཡིན་པའི་འབྱུང་བ་
སོགས་ཁས་བླངས་བས། རྣམ་ཤེས་ལ་འབྱུང་བ་དང་འབྱུང་འགྱུར་དུ་སྣང་བ་ཉིད་འབྱུང་བ་དང་འབྱུང་
འགྱུར་དུ་བཞག་དགོས་ལ། དེ་ལྟར་ན་སྣང་མཁན་ཀྱི་རྣམ་ཤེས་དེའི་བདག་ཉིད་དུ་འདོད་དགོས་
པས་རྫས་སུ་ཡོད་དགོས་པའི་ཕྱིར་རོ། །དེས་ན་ཀུན་བཏགས་མཚན་ཉིད་པ་ལ་རི་བོང་རྭ་ལྟར་
གཏན་ནས་མེད་པ་དང་། སྒོ་ལྔའི་དབང་ཤེས་ལ་ཕྱི་རོལ་དོན་དུ་སྣང་བའི་ ་རྫས་རྗེས་》སུ་སྐྱེས་པའི་
སྒྲ་རྟོག་གིས་ཕྱི་རོལ་དོན་དུ་སྒྲོ་བཏགས་པ་ལྟ་བུ་ཐ་སྙད་ཙམ་དུ་ཡོད་པའི་ཀུན་བཏགས་ཡིན་ནོ། །
ཞེས་ཆོས་རྗེ་ཆེན་པོས་བཞེད་དོ། །དེ་ནི་སྒྲ་དོན་འཛིན་པའི་རྣམ་རྟོག་གི་སྣང་ཡུལ་དང༌། རྗོད་བྱེད་
སྒྲའི་དངོས་ཀྱི་བརྗོད་བྱ་ཡིན་པས། ཆོས་རྗེ་ཆེན་པོའི་བཞེད་པ་ལྟར་འཐད་དོ། ། གནད་དུ
གཞན་དབང་ནི་རྫས་སུ་ཡོད་ཅིང་གཟུང་འཛིན་གཉིས་སྟོང་གི་དེ་ཁོ་ན་ཉིད་དམ་དེ་བཞིན་ཉིད་
མ་ཡིན་པ་སྟེ། དེ་ལ་མ་དག་པ་གཞན་དབང་དང༌། དག་པ་གཞན་དབང་གཉིས་སོ། །དང་པོ་ནི།
ཡང་དག་པ་མ་ཡིན་པའི་རྟོག་པ་ཁམས་གསུམ་གྱི་སེམས་སེམས་བྱུང་ཐམས་ཅད་དེ། སུམ་ཅུ་བར།
གཞན་གྱི་དབང་གི་ངོ་བོ་ནི། །རྣམ་རྟོག་ཡིན་ཏེ་རྐྱེན་ལས་བྱུང་། །ཞེས་དང་། དབུས་མཐར། ཡང་
100



པོད་གསུམ་པ།
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད། །
དག་མ་ཡིན་ཀུན་རྟོག་ནི། །སེམས་དང་སེམས་བྱུང་ཁམས་གསུམ་པ། །ཞེས་དང༌། དབུ་མ་བདེན་
གཉིས་སུ། སེམས་དང་སེམས་བྱུང་ཁམས་གསུམ་པ། །སྒྲོ་བཏགས་རྣམ་པ་ཅན་རྟོག་ཡིན། །ཞེས་སོ། །
གཉིས་པ་ནི། གང་ཟག་གི་བདག་མེད་དམ་བདག་མེད་གཉིས་མངོན་སུམ་དུ་རྟོག་པའི་ཡེ་
ཤེས་འདུས་བྱས་ཐམས་ཅད་དང༌། རྗེས་ཐོབ་དག་པ་འཇིག་རྟེན་པའི་ཡེ་ཤེས་ཐམས་ཅད་དེ། རྒྱུ་
རྐྱེན་ལས་སྐྱེས་པས་གཞན་དབང་ཡིན་ཅིང་། མ་དག་པ་གཞན་དབང་དུ་མི་འཐད་པའི་ཕྱིར། གཉིས་
སུ་ཐེག་བསྡུས་སོགས་ལས་བཤད་དོ། །
གསུམ་པ་ཡོངས་གྲུབ་མཚན་ཉིད་པ་ནི་དོན་དམ་དཔྱོད་བྱེད་ཀྱི་རིགས་པས་དཔྱད་བཟོད་ཀྱི་དེ་
ཁོ་ན་ཉིད་དམ། གཞན་དབང་ཀུན་བཏགས་ཀྱིས་སྟོང་བའི་དེ་བཞིན་ཉིད་དོ། །སུམ་ཅུ་པ་ལས།
ཡོངས་གྲུབ་དེ་ལ་སྔ་མའོ། །རྟག་ཏུ་མེད་པར་གྱུར་པ་གང་། །ཞེས་སོ། །དེ་དག་ནི་ཐོགས་མེད་སྐུ་
མཆེད་ཀྱི་བཞེད་པ་མཐར་ཐུག་པ་སྟེ། དབུ་མ་པའི་ལུགས་ཡིན་གྱི་དངོས་པོ་སྨྲ་བ་དང་ཤིན་ཏུ་མི་
མཐུན་ནོ། །དེ་ལྟར་ན་ཀུན་བཏགས་དང་གཞན་དབང་གི་ཆོས་ ཀུན་)ཐམས་ཅད་དོན་དམ་དཔྱོད་
བྱེད་ཀྱི་རིགས་པས་དཔྱད་བཟོད་ཀྱི་དེ་ཁོ་ན་ཉིད་དུ་ཡོད་པ་མིན་ཏེ་ཀུན་རྫོབ་ཡིན་པའི་ཕྱིར་རོ། །
ཞེས་སྟོན་ལ་ཞིང་ཞེས་པ་སྦྲེལ་ཚིག་དེ། རིགས་པས་དཔྱད་བཟོད་ཀྱི་དེ་ཁོ་ན་ཉིད་དུ་ཡོངས་སུ་གྲུབ་
པའི་ཕྱིར་ཆོས་རྣམས་ཀྱི་ཆོས་ཉིད་དེ་བཞིན་ཉིད་སོགས་རྣམས་ནི་དུས་ནམ་ཡང་མེད་པ་མིན་པ་སྟེ།
རྟག་ཏུ་བདེན་པར་ཡོད་ཞེས་མཐར་ཐུག་གི་དེ་ཁོ་ན་ཉིད་དུ་ཡོད་མེད་དང་དང་པོ་གཉིས་དོན་དམ་དུ་
ཁཡོད་ན་རྟག་པའི་མཐའ་དང་། གསུམ་པ་དོན་དམ་དུ་མེད་ན་ཆད་པའི་མཐར་ལྷུང་ངོ་ཞེས་རྟག་
ཆད་)ཀྱི་མཐའ་ཡང་ ༦ཀལེགས་པར་ཕྱེ་སྟེ་མཐའ་དེ་གཉིས་ལས་འདས་པ་ཡི་དབུ་མ་མཐར་ཐུག་
སྟོན་པར་མཛད་པའི་བླ་མ་དམ་པའི་ཞབས་ལ་འདུད་དོ། །
དེས་ན་དོན་དམ་ཆོས་སྐུ་སོགས་དོན་དམ་དུ་མེད་ཀྱི་ཀུན་རྫོབ་ཏུ་ཡོད་ཅེས་སྨྲ་བ་རྣམས་ནི་ཧ་
ཅང་མི་རིགས་པ་ཆེན་པོ་སྟེ། རྟ་འདི་རྟ་རུ་མེད་ཀྱི་བོང་བུ་རུ་ཡོད་ཅེས་པ་དང་ཁྱད་པར་མེད་དོ། །དེ་
ཡང་མདོ་དགོངས་འགྲེལ་ལས། མཚན་ཉིད་ངོ་བོ་ཉིད་མེད་པ་ནི་ནམ་མཁའི་མེ་ཏོག་ལྟ་བུར་ལྟའོ། །
སྐྱེ་བ་ངོ་བོ་ཉིད་མེད་པ་ནི་སྒྱུ་མ་བྱས་པ་ལྟ་བུར་ལྟ་སྟེ། ཞེས་དང་ཆོས་ལ་བདག་མེད་པས་རབ་ཏུ་ཕྱེ་
བ་དོན་དམ་པ་ངོ་བོ་ཉིད་མེད་པ་ལ་དགོངས་ནས་ཆོས་ཐམས་ཅད་མ་སྐྱེས་པ་ཆོས་ཐམས་ཅད་
101



སྤྱིའི་དེབ་སོ་གཉིས་པ།
ཇོ་ནང་དཔེ་ཚོགས།
མ་འགགས་པ་གཟོད་མ་ནས་ཞི་བ་རང་བཞིན་གྱིས་ཡོངས་སུ་མྱ་ངན་ལས་འདས་པའོ། །ཞེས་ངས་
བཤད་དོ། །དེ་ཅིའི་ཕྱིར་ཞེ་ན། འདི་ལྟར་ཆོས་ལ་བདག་མེད་པས་རབ་ཏུ་བྱེ་བ་དོན་དམ་པ་ངོ་བོ་
ཉིད་མེད་པ་ཆོས་རྣམས་ཀྱི་ཆོས་ཉིད་འདུས་མ་བྱས་པ་ཉིད་ཉོན་མོངས་པ་ཐམས་ཅད་དང་བྲལ་བ་
ཉིད་དེ་ནི། རྟག་པ་རྟག་པའི་དུས་དང་ཐེར་ཟུག་ཐེར་ཟུག་གི་དུས་སུ་རྣམ་པར་གནས་སོ། །གང་རྟག་
པར་རྟག་པའི་དུས་དང་ཐེར་ཟུག་ཐེར་ཟུག་གི་དུས་སུ་ཆོས་ཉིད་དེ་ཉིད་ཀྱི་གནས་པ་ནི་འདུས་མ་
བྱས་པ་སྟེ་འདུས་མ་བྱས་པའི་ཕྱིར་མ་སྐྱེས་པའོ། །མ་འགགས་པའོ། །ཉོན་མོངས་པ་ཐམས་ཅད་
དང་བྲལ་བའི་ཕྱིར་གཟོད་མ་ནས་ཞི་བའོ། །དེ་རང་བཞིན་གྱིས་མྱ་ངན་ལས་འདས་པའོ། །ཞེས་སོ། །
བཀའ་ཐ་མའི་དགོངས་འགྲེལ་མདོ་སྡེ་རྒྱན་དབུས་མཐའ་སོགས་སུ། དང་པོ་གཉིས་དོན་དམ་དུ་
མེད་ཅིང་། གསུམ་པ་དོན་དམ་དུ་ཡོད་པར་རྒྱས་པར་གསུངས་སོ།། ། ། | དཀར་
ད་ནི་རྟེན་ཅིང་འབྲེལ་བར་འབྱུང་བ་དང་དེ་མིན་པའི་ཚུལ་ཡང་ལེགས་པར་ཕྱེ་ནས་སྟོན་པར་
བསྟོད་ནས་འདུད་པ་ནི། ཀུན་རྫོབ་ཆོས་ཀུན་ཅེས་སོགས་ཏེ། འདུས་བྱས་ཀུན་རྫོབ་ཀྱི་ཆོས་ཀུན་
རང་གི་རྒྱུ་རྐྱེན་གྱིས་བསྐྱེད་པའི་འབྲས་བུ་ཡིན་པའི་ཕྱིར་ན། རྟེན་ཅིང་འབྲེལ་འབྱུང་ཙམ་ཡིན་ལ་
དོན་དམ་ཆོས་སྐུ་ནི་རྒྱུ་རྐྱེན་གྱིས་མ་བསྐྱེད་པས་རང་བྱུང་བ་སྟེ་གདོད་ནས་རང་བཞིན་གྱིས་འགྲུབ་
པའི་ཆོས་དབྱིངས་ཡེ་ཤེས་ཡིན་པའི་ཕྱིར་ན་རྟེན་ཅིང་འབྲེལ་བར་འབྱུང་བ་ཡིན་པ་ལས་འདས་
པ་སྟེ་དེ་མིན་ནོ། །ཞེས་རྒྱུ་རྐྱེན་ལས་གསར་དུ་བྱུང་བའི་ཡེ་ཤེས་དང༌། དེ་མིན་པའི་རང་བྱུང་ཡེ་
ཤེས་གཉིས་ཀྱི་ཁྱད་པར་ལེགས་པར་ཕྱེ་ནས་སྟོན་པར་མཛད་པའི་བླ་མ་དམ་པའི་ཞབས་ལ་འདུད་
དོ༑ ༑ཞེས་པའོ། ། | ད།
མདོ་ཕལ་བོ་ཆེ་ལས། འཇིག་རྟེན་ཁམས་ནི་ལ་ལ་དག །བསམ་གྱིས་མི་ཁྱབ་ཚིག་གྱུར་ཀྱང་། །
ནམ་མཁའ་ཚིག་པར་འགྱུར་བ་མེད། །རང་བྱུང་ཡེ་ཤེས་དེ་བཞིན་ནོ། །ཞེས་སོ། །གཞན་ཡང་རྩ་
ཤེར། གང་འགི་རྟེན་ཅིང་འབྲེལ་བར་འབྱུང༌། །ཞེས་འཆད་པའི་དབུ་མ་ཚིག་གསལ་གྱི་སྐབས་སུ་
ཡང་རྟེན་ཅིང་འབྲེལ་བར་འབྱུང་བའི་དོན་འདུས་བྱས་ཉིད་ལས་བཤད་ཅིང་། རྟེན་ཅིང་འབྲེལ་
འབྱུང་མ་གཏོགས་པའི། །ཆོས་འགའ་ཡོད་པ་མ་ཡིན་ནོ། །ཞེས་ཀླུ་སྒྲུབ་ཀྱིས་གསུངས་པ་ཡང་འདུས་
བྱས་ཀྱི་ཆོས་ལ་དགོངས་ཏེ་བདེན་དངོས་དགག་པའི་སྐབས་ཡིན་གྱི་འདུས་མ་བྱས་ཀྱི་ཆོས་བདེན་
。
102



ཉ་དབོན་ཀུན་དགའ་དཔལ། །
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
པ་དགག་པའི་སྐབས་མ་ཡིན་ནོ། །རྟེན་ཅིང་འབྲེལ་འབྱུང་གི་ཆོས་ཡིན་ན་རྒྱུ་རྐྱེན་གྱིས་བསྐྱེད་དགོས་
ཏེ་འདུས་བྱས་ཡིན་པས་སོ། ། ། ། ། དབྱང
1
དེས་ན་ངོ་བོ་ཉིད་སྐུ་སོགས་རྟེན་འབྲེལ་མ་ཡིན་པར་སྤྱན་རས་གཟིགས་ཀྱིས་གསུངས་སོ། །
གཞན་ཡང་མདོ་དགོངས་འགྲེལ་ལས། རབ་འབྱོར་འདི་ལྟ་སྟེ། དེ་བཞིན་ཉིད་ནི་དོན་དམ་པའི་ཆོས་
ལ་བདག་མེད་པ་ནི་རྒྱུ་ལས་འབྲེལ་ཏེ་བྱུང་བ་མ་ཡིན་འདུས་བྱས་མ་ཡིན་ཏེ། དོན་དམ་པ་མ་ཡིན་
པར་ཡང་མི་འགྱུར་ལ། དོན་དམ་པ་དེ་ལས་དོན་དམ་པ་གཞན་ཡོངས་སུ་བཙལ་བར་མི་བྱ་སྟེ། རྟག་
པ་རྟག་པའི་དུས་དང་ཐེར་ཟུག་ཐེར་ཟུག་གི་དུས་སུ་དེ་བཞིན་གཤེགས་པ་རྣམས་བྱུང་ཡང་རུང་མ་
བྱུང་ཡང་རུང་ཆོས་རྣམས་ཀྱི་ཆོས་ཉིད་ཆོས་གནས་པའི་དབྱིངས་དེ་ནི་འདུག་པ་ཡིན་གྱི་གཞན་དུ་
མ་ཡིན་ནོ་ཞེས་སོ། །འཁོར་ལོ་ཐ་མ་དང་མཐུན་པར་བསྟོད་པའོ། །ཞེས་མཆན་བུར་བཀོད་དོ།། །།
༢ དུས་ཀྱི་འཁོར་ལོའི་རྒྱུད་ཀྱི་བརྗོད་བྱ་གཙོ་བོར་བྱས་པའི་རྒྱུད་ཀྱི་དོན་ཕྱིན་ཅི་
ན་ ནང་ ་ ་
མ་ལོག་པར་རྟོགས་ནས་སྟོན་པའི་རྒྱུ་མཚན་གྱིས་བླ་མ་ལ་
ལ་གུས་པས་འདུད་པ།
༈ གཉིས་པ་ནི། ཕྱི་ནང་ཞེས་སོགས་ཏེ། དུས་འཁོར་རྩ་རྒྱུད་ལས། ཇི་ལྟར་ཕྱི་རོལ་དེ་བཞིན་
ནང༌། །ཇི་ལྟར་ནང་ལ་དེ་བཞིན་གཞན། །ཞེས་གསུངས་ཏེ། ཕྱི་སྣོད་དང་། ནང་སེམས་ཅན་གྱི་ལུས།
གཞན་གྱི་གཙོ་བོ་ངོ་བོ་ཉིད་སྐུའམ་ལྷན་གཅིག་སྐྱེས་པའི་སྐུ་ལ་གསུངས་སོ། །དེ་ལྟར་ན་ཕྱི་ནང་སྣོད་
བཅུད་ཀྱིས་བསྡུས་པའི་འཁོར་བའི་ཆོས་འདི་རྣམས་ཀུན་ཐོག་མ་མེད་པ་ནས་བརྒྱུད་པའི་མ་རིག་
པས་སྤྲུལ་པའི་རྣམ་ཤེས་འཁྲུལ་པའི་སྣང་བ་ཡིན་པས་དེ་འཁྲུལ་པའི་འཁོར་ལོ་ཙམ་ཡིན་པས་
ལེགས་པར་དཔྱད་ན་བདེན་པར་གྲུབ་པ་ཅུང་ཟད་ཀྱང་མེད་དོ། །སྡུད་པར། མ་རིག་འཁྲུལ་འཁོར་
འདི་ནི་ཟད་མེད་འཕེལ་བ་མེད། །ཅེས་པ་ལྟར་རོ། ། གཞན་ནི་”ཆོས་ཉིད་དུ་གྱུར་པའི་རང་བྱུང་ཡེ་
ཤེས་ནི་ཕྱི་ནང་འཁྲུལ་འཁོར་དེ་ལས་གཞན་ནམ་མཆོག་ཏུ་ཕུལ་དུ་བྱུང་བ་སྟེ་རྒྱུ་རྐྱེན་གྱིས་མ་བསྐྱེད་
པར་དང་པོར་སངས་རྒྱས་པ་ཡིན་པའི་ཕྱིར། འགྲེལ་ཆེན་དུ། དང་པོའི་སྒྲ་ནི་ཐོག་མ་དང་ཐ་མ་མེད་
པའི་དོན་ཏོ། །ཞེས་སོགས་དེས་ན་ཚོགས་བརྒྱད་སོགས་རྣམ་ཤེས་ནི་ཡང་དག་མ་ཡིན་པའི་རྣམ་
103



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
རྟོག་ཡིན་པས་མ་རིག་པ་དང་འཁྲུལ་བ་སྟེ། དབུ་མ་བདེན་གཉིས་ལས། སེམས་དང་སེམས་བྱུང་
ཁམས་གསུམ་པ། །སྒྲོ་བཏགས་རྣམ་པ་ཅན་རྟོག་ཡིན། །ཞེས་དང༌། དབུས་མཐར། ཡང་དག་མ་
ཡིན་ཀུན་རྟོག་ནི། །སེམས་དང་སེམས་བྱུང་ཁམས་གསུམ་པ། །ཞེས་དང༌། སམ་བྷུ་ཊིར། རྣམ་རྟོག་
མ་རིག་ཆེན་པོ་སྟེ། །འཁོར་བའི་རྒྱ་མཚོར་ལྟུང་བྱེད་ཡིན། །ཞེས་སོགས་དེ་ནས་ཡང་དག་པའི་གནས་
ལུགས་ལྟ་བ་ལ་དམུས་ལོང་ལྟ་བུ་སྟེ། ད་བླ་མར། གང་ཕྱིར་གཟུགས་ལ་དམུས་ལོང་བཞིན། །བྱིས་
པས་དེ་སྔོན་མཐོང་མ་མྱོང་། །ཞེས་སོ། །ས་བཅུའི་མཉམ་གཞག་གི་ཡེ་ཤེས་དང༌། སངས་རྒྱས་
ཀྱི་འདུས་བྱས་ཡེ་ཤེས་རྣམས་ཀྱང་ཡང་དག་པའི་གནས་ལུགས་མངོན་སུམ་དུ་མཐོང་ཞིང་ཕྱི་ནང་
གང་ཡང་མིན་པས་གཞན་མཚན་ཉིད་པ་ཡིན་ལ། གཞན་གྱི་གཙོ་བོ་སྔར་བཤད་པ་ཡིན་ཏེ། རྒྱལ་པོ་
མིའི་གཙོ་བོ་ཡིན་མོད། མི་ཕལ་པ་འདི་རྣམས་ཀྱང་མཚན་ཉིད་པ་ཡིན་པ་བཞིན་ནོ། །དེས་ན་རྣམ་
ཤེས་ནི་གནས་ལུགས་ཡང་དག་པའི་དོན་ལྟ་བ་ལ་དམུས་ལོང་ལྟ་བུ་དང༌། སྔར་སྨོས་རང་བྱུང་ཡེ་
ཤེས་དང་ས་བཅུ་སོགས་ཀྱི་འདུས་བྱས་ཀྱི་ཡང་དག་ཡེ་ཤེས་དེ་རྣམས་ནི་གནས་ལུགས་ཡང་དག་
པའི་དོན་མངོན་སུམ་དུ་མཐོང་བའི་ཕྱིར་ན་རིམ་བཞིན་དུ་མ་རིག་པ་དང་རིག་པ་ཡེ་ཤེས་ཀྱི་ཁྱད་
པར་ལེགས་པར་ཕྱེ་ནས་སྟོན་ཅིང་། དེར་མ་ཟད་མ་རིག་པས་སྤྲུལ་པའི་ཕྱི་ནང་སྣོད་བཅུད་ཀྱིས་
བསྡུས་པའི་ཆོས་འདི་ཐམས་ཅད་འཁྲུལ་བའི་སྣང་བ་ཡིན་པའི་འཁོར་བ་བསྡུས་པའི་ཆོས་ཡིན་
ཞིང་སྔར་བཤད་པའི་གཞན་གཙོ་བོ་དང་ཕལ་པའི་ཡེ་ཤེས་དེ་རྣམས་ནི་མྱ་ངན་ལས་འདས་པས་ཅི་
རིགས་པར་བསྡུས་པའི་ཆོས་ཡིན་གྱི་འཁོར་བས་བསྡུས་པ་མིན་ནོ། །ཞེས་འཁོར་འདས་ཀྱི་ཁྱད་
པར་ཡང་ཕྱེ་ནས་ལེགས་པར་སྟོན་ནོ། ། །
སྤྱིར་འཁོར་འདས་ལ། ཆགས་སོགས་དྲི་མས་བགོས་པའི་སེམས་འཁོར་བ་དང༌། དེ་དང་བྲལ་
བའི་སེམས་མྱང་འདས་སུ། དཔུང་བཟང་གི་རྒྱུད་སོགས་ལས་བཤད་པ་སོགས་ཚུལ་མང་སྟེ་མང་དུ་
དོགས་ནས་མ་བྲིས་སོ། །བསྐྱེད་རིམ་ཀྱི་བསྒོམ་པ་སོགས་ཀུན་རྫོབ་དང༌། རྫོགས་རིམ་ཟབ་མོ་ལ་
སོགས་དོན་དམ་དུ་གསུངས་པ་ཡང་དག་པའི་ལྷ་མིན་པ་ལ་ལྷར་བཏགས་པ་ལོག་པའི་ཀུན་རྫོབ་
དང༌། དེར་མོས་པ་ཡིད་ལ་བྱེད་པའི་སོ་སྐྱེའི་བསྒོམ་ནི་ཡང་དག་ཀུན་རྫོབ་ཡིན་ཞིང་། སོར་སྡུད་
སོགས་རྫོགས་རིམ་ཟབ་མོའི་དངོས་ཡུལ་རྣམ་ཀུན་མཆོག་ལྡན་གྱི་སྟོང་ཉིད་རྣམས་དོན་དམ་བདེན་
104



པོད་གསུམ་པ།
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པ་མཚན་ཉིད་པ་དང༌། བསྒོམས་པའི་སྟོབས་ཀྱིས་སྟོང་ཉིད་མཆོག་དེ་མངོན་སུམ་དུ་མཐོང་བའི་
གཞན་བྱུང་ཡེ་ཤེས་ནི་རྣམ་གྲངས་པའི་དོན་དམ་ཏེ། མཐར་ཐུག་གི་དོན་དམ་བདེན་པ་དངོས་པོ་
མིན་ནོ། །ཞེས་བདེན་པ་གཉིས་ཀྱི་རྣམ་དབྱེ་ལེགས་པར་ཕྱེ་ནས་སྟོན་པར་མཛད་པའི་བླ་མ་དམ་
པའི་ཞབས་ལ་འདུད་དོ། ། ལ་
དེ་དག་གིས་ཕྱི་ནང་གཞན་གསུམ་ལ་བདེན་གཉིས་སོགས་ཀྱི་རྣམ་དབྱེ་བསྟན་ནས་སྲིད་
གསུམ་ཞེས་པའི་ཚིག་དོན་ལའང་བདེན་གཉིས་ཀྱི་རྣམ་དབྱེ་སྟོན་ཏེ་ཀུན་རྫོབ་ཀྱི་སྲིད་པ་གསུམ་
ནི་འཁོར་བས་བསྡུས་པའི་ཁམས་གསུམ་ཏེ། དེ་ནི་མ་རིག་པས་སྤྲུལ་པའི་འཁྲུལ་སྣང་བ་ཡིན་པའི་
ཕྱིར་དོན་ལ་སྒྲོ་བཏགས་པ་ཙམ་ཡིན་པའི་ཕྱིར་ན་གཉེན་པོ་ཡང་དག་ཡེ་ཤེས་ཀྱིས་གཞོམ་དུ་ མེད་
(ཡོད་)ཅིང་། རྣལ་འབྱོར་པའི་མངོན་སུམ་ལ་སྣང་བའི་སྲིད་གསུམ་གྱིས་རྣམ་པར་གསལ་བའི་སྟོང་
གཟུགས་སོགས་ནི་དོན་དམ་པའི་སྲིད་གསུམ་སྟེ། དེ་ཉིད་སེམས་ཀྱི་རང་བཞིན་འོད་གསལ་ཡིན་
པས་བདེ་བར་གཤེགས་པའི་སྙིང་པོ་ཡང་ཡིན་ལ། དེ་ཉིད་ནི་གཉེན་པོས་གཞོམ་དུ་མེད་དེ་ཡང་
དག་པའི་སྙིང་བོ་མཐར་ཐུག་པ་ཡིན་པའི་ཕྱིར། སྒོམ་པ་པོའི་རྣལ་འབྱོར་བ་སོགས་ཀྱིས་རྟོག་པས་
མ་བརྟགས་ཤིང་ཤེས་པ་མ་འཁྲུལ་བའི་སྣང་བ་ཡིན་ནོ་ཞེས་ལེགས་པར་ཕྱེ་སྟེ་སྟོན་པར་མཛད་
པའི་བླ་མ་དམ་པའི་ཞབས་ལ་འདུད་དོ། །
དུས་འཁོར་རྩ་རྒྱུད་ལས། འཁོར་ལོ་སྲིད་གསུམ་ཀུན་ནས་དྭངས་པའོ། །ཞེས་པའོ། །ཞེས་དང་།
འགྲེལ་ཆེན་དྲི་མེད་འོད་དུ། སྲིད་པ་གསུམ་དང་དུས་གསུམ་པྲ་ཕབ་པ་དང་མཚུངས་པའོ། །ཞེས་
སོགས་ཀྱིས་དོན་དམ་གྱི་སྲིད་གསུམ་བསྟན་ཅིང་། ཡང་དེ་ཉིད་ལས། དེ་ལྟར་རྒྱུད་དང་རྒྱུད་གཞན་
ཐམས་ཅད་ལས་བརྗོད་པར་བྱ་བ་རྣམ་པ་གཉིས་ཏེ། གཅིག་ནི་འཇིག་རྟེན་ཀུན་རྫོབ་ཀྱིས་ཡིན་ལ།
གཉིས་པ་ནི་དོན་དམ་པའོ། །གང་འཇིག་རྟེན་ཀུན་རྫོབ་ཀྱིས་ཡིན་པ་དེ་ནི་ཁ་དོག་དང་ཕྱག་དང་
མཚན་མ་དང་དབྱིབས་ཀྱི་མཚན་ཉིད་ཅན་ནོ། །གང་དོན་དམ་པའི་བདེན་པས་བསྟན་པ་དེ་ནི། ཁ་
དོག་དང་ཕྱག་དང་མཚན་མ་དང་དབྱིབས་དང་བྲལ་བའོ། །འདི་དག་ལས་གང་འཇིག་རྟེན་ཀུན་
རྫོབ་ཀྱིས་བསྟན་པ་དེ་ནི་ཕྱི་དང་ནང་ལ་འཇིག་རྟེན་པའི་དངོས་གྲུབ་སྒྲུབ་པའི་སླད་དུ་རང་གི་སེམས་
ཀྱིས་ཡོངས་སུ་བརྟགས་པའི་ཆོས་ཏེ་འཇིག་རྟེན་པའི་དངོས་གྲུབ་ཀྱི་འབྲས་བུ་སྟེར་བར་བྱེད་པའོ། །
i05



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
གང་དོན་དམ་པའི་བདེན་པས་བསྟན་པ་དེ་ནི་འཇིག་རྟེན་ལས་འདས་པ་རྣམ་པ་ཐམས་ཅད་ཀྱི་
མཆོག་དང་ལྡན་པ་ཕྱག་རྒྱ་ཆེན་པོའི་དངོས་གྲུབ་སྒྲུབ་པའི་སླད་དུ་རང་གི་སེམས་ཀྱིས་ཡོངས་སུ་
བརྟགས་བཏགས་པའི་ཆོས་དང་བྲལ་བ་གཞོན་ནུ་མ་རྣམས་ཀྱིས་མེ་ལོང་ལ་སོགས་པ་ལ་པྲ་ཕབ་
པ་བཞིན་དུ་རྣལ་འབྱོར་བ་རྣམས་ཀྱི་རང་གི་སེམས་ཀྱི་འོད་གསལ་མངོན་སུམ་དུ་ནམ་མཁའ་ལ་
སྣང་བ་འདོད་པའི་དོན་གྱི་འབྲས་བུ་སྟེར་བ་སྟེ་འབྲས་བུ་ནི་འགྱུར་བ་མེད་པའི་བདེ་བ་ཡེ་ཤེས་ཀྱི་
སེམས་སོ། །ཞེས་སོགས་མང་ངོ༌། །ཁྱད་པར་སྔགས་དང་མཐུན་པར་བསྟོད་པའོ། །ཞེས་མཆན་
བུར་ཡོད་དོ།། །།
༣ འཁོར་ལོ་གསུམ་ཀའི་དགོངས་དོན་ཕྱིན་ཅི་མ་ལོག་པར་རྟོགས་ནས་སྟོན་པའི་
རྒྱུ་མཚན་གྱིས་བླ་མ་ལ་གུས་པས་འདུད་པ།
༈ གསུམ་པ་ནི། སྔར་ཆོས་འཁོར་གསུམ་པོ་སོ་སོའི་དགོངས་དོན་བསྟན་པར་བཤད་པ་ལྟར།
མྱང་འདས་ཆེན་པོའི་མདོར་རིགས་ཀྱི་བུ་གཞན་ཡང་སྔོན་ཝཱ་རཱ་ཎ་སཱིར་ཆོས་ཀྱི་འཁོར་ལོ་བསྐོར་བ་
ན༑ མི་རྟག་པ་དང་། སྡུག་བསྔལ་བ་དང༌། སྟོང་བ་དང་། བདག་མེད་པ་བསྟན་ཏོ། །ཞེས་གསུངས་ཏེ།
དེས་ན་འདུས་བྱས་ཐམས་ཅད་མི་རྟག་ཟག་བཅས་ཐམས་ཅད་སྡུག་བསྔལ། ཆོས་ཐམས་ཅད་རྟག་
པ་གཅིག་པུའི་གང་ཟག་གི་བདག་མེད་ཅིང་། དེས་དབང་བསྒྱུར་བྱའི་བདག་གི་བས་ཀྱང་སྟོང་
ཞེས་སོགས་ཆོས་འཁོར་དང་པོ་བདེན་པ་བཞི་ཡི་ཆོས་ཀྱི་འཁོར་ལོའི་དགོངས་དོན་སྟོན་པར་མཛད་
པ་དང༌། ཆོས་ཐམས་ཅད་དོན་དམ་པར་ངོ་བོ་ཉིད་མེད་ཅིང་མ་སྐྱེས་མ་འགགས་ཞེས་སོགས་ཆོས་
རྣམས་ཀྱི་རང་དང་སྤྱིའི་མཚན་ཉིད་དོན་དམ་དུ་བདེན་པ་མེད་པར་སྟོན་པའི་ཆོས་ཀྱི་འཁོར་ལོ་
གཉིས་པའི་དགོངས་དོན་སྟོན་པར་མཛད་པ་དང༌། ཀུན་རྫོབ་ཐམས་ཅད་དེ་ཁོ་ན་ཉིད་ཀྱི་དོན་དམ་
དུ་མེད་ལ། ཆོས་རྣམས་ཀྱི་དེ་བཞིན་ཉིད་སོགས་དེ་ཁོ་ན་ཉིད་ཀྱི་དོན་དམ་དུ་བདེན་པར་ཡོད་དོ་
ཞེས་རྣམ་པར་ངེས་པ་སྟེ་བྱེ་བྲག་ཏུ་ཕྱེ་ནས་གསལ་བར་གཏན་ལ་ཕབ་པའི་ཆོས་ཀྱི་འཁོར་ལོ་
གསུམ་པ་ཡི་དགོངས་པའི་དོན་ལེགས་པར་སྟོན་པར་མཛད་པའི་བླ་མ་དམ་པའི་ཞབས་ལ་གུས་
པར་འདུད་དོ། །
དག
་ པ་
06



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ། །
ཡང་ཉོན་མོངས་པའི་ནད་སེལ་བའི་འཁོར་ལོ་རིམ་པ་གསུམ་གྱི་བདུད་རྩིའི་ཆུ་རྒྱུན་གྱིས་
སྐལ་བ་དང་ལྡན་པའི་གདུལ་བྱའི་སེམས་རྒྱུད་ཀྱི་རགས་པ་དང་ཕྲུ་བ་དང་ཤིན་ཏུ་ཕྲ་བ་ཡི་དྲི་མ་
གསུམ་སྦྱངས་ནས་དྲི་མ་ཐམས་ཅད་དང་བྲལ་བའི་ཆོས་ཀྱི་སྐུའི་རིན་ཆེན་མཆོག དྲི་བྲལ་)ཐོབ་པར་
མཛད་པའི་བླ་མ་དམ་པའི་ཞབས་ལ་འདུད་དོ། །
༈ དྲི་མ་གསུམ་སེལ་ཚུལ་ནི། འཁོར་ལོ་དང་བོས་གང་ཟག་གི་བདག་ཏུ་རྨོངས་པའི་དྲི་མ་སེལ།
གཉིས་པས་གཟུང་འཛིན་སོགས་འདུས་བྱས་ཀྱི་དངོས་པོ་བདེན་པར་ ཡོད་པར་རྨོངས་པའི་དྲི་
མ་སེལ། གསུམ་པ་དོན་དམ་དུ་ཡོད་མེད་དུ་ལེགས་པར་ཕྱེ་ནས་བསྟན་པས་དོན་དམ་པར་ཅི་ཡང་
མེད་པར་རྨོངས་པའི་དྲི་མ་སེལ་ལོ། །
ཡང་རྡུལ་ཕྲ་རབ་སོགས་ཕྱི་རོལ་གྱི་དོན་བདེན་པར་སྨྲ་བའི་གང་ཟག་རྣམས་ལ་ཐོས་བསམ་གྱི་
རིགས་པས་དཔྱད་ན་ཕྱི་རོལ་གྱི་དོན་མེད་ཀྱི་ཁམས་གསུམ་པོ་སེམས་ཙམ་མོ་ཞེས་ ་ཁམས་གསུམ་
ཐམས་ཅད་སེམས་སུ་སྟེ་རྣམ་ཤེས་སམ་རྣམ་ཤེས་ཀྱི་སྣང་བ་ཙམ་དུ་སྟོན་ཏེ། ས་བཅུ་བའི་མདོ་ལས་
ཀྱང་། ཀྱེ་རྒྱལ་བའི་སྲས་དག་ཁམས་གསུམ་པོ་འདི་དག་ནི་སེམས་ཙམ་མོ། །ཞེས་ཏེ། དེའི་འགྲེལ་
བར། དབྱིག་གཉེན་གྱིས། སེམས་དེ་ཡང་འདིར་མཚུངས་པར་ལྡན་པ་དང་བཅས་པའོ། །ཙམ་ཞེས་
སྨོས་པ་ནི་དོན་དགག་པའི་ཕྱིར་རོ། །ཞེས་སོ། །དེ་ལྟར་བསྟན་པས་ཕྱི་རོལ་གྱི་དོན་མེད་ཀྱང་]
དོན་དུ་སྣང་བ་ན་སེམས་སུ་བདེན་པར་ཞེན་པར་གྱུར་པའི་གང་ཟག་ལ་ཕྱི་ནང་གི་དངོས་པོ་ཐམས་
ཅད་དོན་དམ་པར་སྟོང་བ་ཡིན་པས་དོན་དམ་པར་ཅི་ཡང་མ་གྲུབ་པ་མེད་པས། མཉམ་བཞག་གི་ངོ་
ལ་སྣང་བ་གང་ཡང་མེད་ཅིང་འགའ་ཡང་མཐོང་བ་མེད་ཅེས་སྣང་མེད་དབུ་མ་སྟོན་ཏེ། ཇི་སྐད་དུ་
གཟུགས་ནས་རྣམ་མཁྱེན་གྱི་བར་མེད་ཅེས་སོགས་དང༌། འགག་པ་མཐོང་བ་མེད་པ་ནི་དེ་ཁོ་ན་
ཉིད་མཐོང་བའོ། །ཞེས་དང༌། ཀླུ་སྒྲུབ་ཀྱིས། མ་མཐོང་བ་ཉིད་དེ་མཐོང་བར། །ཤིན་ཏུ་ཟབ་པའི་
མདོ་ལས་གསུངས། །ཞེས་ཏེ། དེ་དག་ནི་དགོངས་པ་ཅན་ཏེ་རེ་ཞིག་གདུལ་བྱ་དྲང་བའི་དོན་ཏོ། །དེ་
ལྟར་བསྟན་པ་ལ་བརྟེན་ནས་དོན་དམ་པར་ཅི་ཡང་གྲུབ་པ་མེད་ཅིང་ཐེག་ཆེན་འཕགས་པའི་མཉམ་
བཞག་གི་ངོ་ན་སྣང་བ་ཅི་ཡང་མེད་དེ། སྤྲོས་བྲལ་ཙམ་ཡིན་ནོ་ཞེས་ཞེན་ཅིང་སྨྲ་བའི་གང་ཟག་
རྣམས་ལ་ཐེག་ཆེན་གྱི་མཉམ་བཞག་གི་སོ་སོར་རང་རིག་ཡེ་ཤེས་ཀྱི་སྒྲོ་སྐུར་དང་བྲལ་བའི་ཡང་
i07



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
དག་པའི་དེ་བཞིན་ཉིད་མངོན་སུམ་དུ་སྣང་ནས་གཟིགས་པའི་ཕྱིར་ན་ཡང་དག་སྣང་བ་ཡི་དབུ་མ་
མཚན་ཉིད་པའམ་དམིགས་བཅས་ཀྱི་སྟོང་ཉིད་ཟབ་མོ་སྟོན་པར་མཛད་པའི་བླ་མ་དམ་པའི་ཞབས་
ལ་འདུད་དོ། ། དག་པ་
མངོན་རྟོགས་རྒྱན་ལས། འདི་ལ་བསལ་བྱ་ཅི་ཡང་མེད། །གཞག་པར་བྱ་བ་ཅུང་ཟད་མེད། །
ཡང་དག་ཉིད་ལ་ཡང་དག་ལྟ། །ཡང་དག་མཐོང་ན་རྣམ་པར་གྲོལ། །ཞེས་དང༌། ཆོས་དབྱིངས་རང་
བཞིན་གང་ཡིན་དེ་རྟོགས་པ། །མཉམ་པར་བཞག་པའི་རྣལ་འབྱོར་པ་ཡིས་མཐོང་། །ཞེས་དང༌། སོ་
སོར་རང་རིག་ཡེ་ཤེས་སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ། །ཞེས་སོགས་
སོ༑ ༑རྗེ་བཙུན་འཇམ་དཔལ་གྱིས་མཛད་པའི་རང་གི་ལྟ་བའི་འདོད་པ་མདོར་བསྟན་པར། ཕུང་པོ་
རྣམ་དཔྱད་སྟོང་ཉིད་ནི། །ཆུ་ཤིང་ཇི་བཞིན་སྙིང་བོ་མེད། །རྣམ་པ་ཀུན་གྱི་མཆོག་ལྡན་པའི། །སྟོང་
ཉིད་དེ་ལྟར་འགྱུར་མ་ཡིན། །སྐྱེ་བ་མེད་ཅིང་འགག་མེད་པའི། །ཤེས་བྱ་གང་ཞིག་འདིར་མཐོང་བ། །
སྟོང་ཉིད་མཐོང་བའི་སྟོང་པ་ཉིད། །ཕུང་རྣམས་རྣམ་པར་དཔྱད་པ་མིན། །ཞེས་སོ། །གཞན་ཡང་།
འབྲས་བུ་བདེ་བ་དང་སྡུག་བསྔལ་ལ་སོགས་པ་འདི་རྣམས་བྱེད་པ་པོ་གང་ཟག་གི་བདག་གམ་གཙོ་
བོའམ་དབང་ཕྱུག་སོགས་ཁོ་ནས་བྱས་པར་འདོད་པ་རྣམས་དང་ཕྱི་དང་ནང་ལ་སོགས་པ་ཁོ་ནས་
བྱས་པར་འཛིན་པའི་གདུལ་བྱ་དབང་པོ་དམན་པ་རྣམས་ལ་ལས་དཀར་བ་ལས་འབྲས་བུ་དཀར་བ།
ལས་ནག་པ་ལས་འབྲས་བུ་ནག་པ། ལས་འདྲེས་མ་ལས་འབྲས་བུ་འདྲེས་མར་འབྱུང་བའི་ཕྱིར།
ལས་རྒྱུ་འབྲས་བདེན་ཞིང་བསླུ་བ་མེད་པའི་ཆོས་སྟོན་པར་མཛད་དེ། ལས་དགེ་བ་བསྒྲུབ་ཅིང་
མི་དགེ་བ་སྤོང་བ་ལ་སྦྱོར་བར་མཛད་དོ། །ཙམ་ཞེས་པ་ནི་གང་ཟག་གི་བདག་དང་གཙོ་བོའི་སོགས་
བྱེད་པ་པོ་མེད་ཀྱི་རྒྱུ་འབྲས་ལ་སོགས་པའི་ཆོས་ཙམ་མོ་ཞེས་སྟོན་པའམ། ཡང་ན་ཙམ་ཞེས་པས་
ལས་རྒྱུ་འབྲས་སོགས་ཆོས་ཐམས་ཅད་བདེན་པའི་རང་བཞིན་མེད་ཅེས་མ་བསྟན་ཏེ་རེ་ཞིག་དོན་དུ་
མི་འགྱུར་བའི་ཕྱིར་རོ། །ཇི་ལྟར་བསྟན་ན་འཚམས་མེད་ཉེ་བའི་འཚམས་མེད་སོགས་ནི་རྣམ་སྨིན་
མྱོང་བར་ངེས་པའི་ལས་ཡིན་པས། དེའི་རྣམ་སྨིན་གྱི་འབྲས་བུ་ཉམས་སུ་མྱོང་བར་རྐྱེན་གང་གིས་
ཀྱང་མི་འཛད་དེ། བཅོམ་ལྡན་འདས་ཀྱིས་ཀྱང་སྔོན་མི་ནག་མདུང་ཐུང་ཅན་གསད་པས་སངས་རྒྱས་
ནས་ཀྱང་ཞབས་ལ་སེང་ལྡེང་གི་ཚལ་བ་ཟུག་པ་དང༌། སྔོན་དྲང་སྲོང་ཞིག་གི་འཁོར་ཕྱེ་བས་སངས་
i08



པོད་གསུམ་པ།
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
རྒྱས་ནས་ཀྱང་དགེ་འདུན་གྱི་དབྱེན་བྱུང་བ་ལ་སོགས་པ་རྒྱ་ཆེར་གསུངས་པ་ལྟར་རོ། །
དེ་ལྟར་བསྟན་པ་ལ་བརྟེན་ནས་རྒྱུ་འབྲས་ལ་སོགས་པའི་ཆོས་ཐམས་ཅད་དོན་དམ་དུ་བདེན་
པར་ཡོད་པར་འཛིན་པ་ཅན་གྱི་གང་ཟག་རྣམས་ལ་དེ་འདྲའི་ཆོས་ཐམས་ཅད་དེ་ཁོ་ན་ཉིད་ཀྱི་དོན་
དམ་པར་བདེན་པའི་ངོ་བོས་སྟོང་པའི་ཕྱིར་ན། དེ་ཁོ་ན་ཉིད་ཀྱི་དོན་དམ་པར་བདེན་པའི་རང་
བཞིན་མེད་དོ་ཞེས་སྟོན་ཏེ། གཟུགས་སྟོང་པ་ཉིད་དོ། །ཞེས་སོགས་ནས་ཆོས་ཐམས་ཅད་སྟོང་པ་
ཉིད་དུ་རྒྱ་ཆེར་བསྟན་པ་ལྟར་རོ། །དེ་དག་གི་དོན་ཀུན་རྫོབ་ཀྱི་ཆོས་ཐམས་ཅད་དོན་དམ་པར་
བདེན་པའི་རང་བཞིན་མེད་པ་ལ་དགོངས་པ་ཡིན་ན་ཡང་། དེ་ཁོང་དུ་མ་ཆུད་དེ་ཐམས་ཅད་སྤྲོས་
བྲལ་ཡིན་པས་ཅི་ཡང་གྲུབ་པ་མེད་ཅེས། ཁྱད་པར་གྱི་ཚིག་གང་ཡང་མ་སྦྱར་བར་ཅི་ཡང་གྲུབ་པ་
མེད་ཅེས་ཅང་མེད་དུ་སྨྲ་བའམ། དོན་དམ་ཆོས་སྐུ་དང་དེ་བཞིན་ཉིད་སོགས་ཀྱང་དོན་དམ་དུ་གྲུབ་
པ་མེད་པས་ན་ཅི་ཡང་གྲུབ་པ་མེད་ཅེས་དོན་དམ་ཅང་མེད་སྨྲ་བའི་གང་ཟག་རྣམས་ལ་རང་བཞིན་
འགྱུར་མེད་འོད་གསལ་བདེ་གཤེགས་ཀྱི་སྙིང་པོ་དོན་དམ་ཆོས་སྐུ་ནི་རྟག་ཏུ་གནས་སོ་ཞེས་ལེགས་
པར་སྟོན་པར་མཛད་པའི་བླ་མ་དམ་པའི་ཞབས་ལ་འདུད་དོ། ། དག་པ་
11:དེ་ཡང་གསེར་འོད་དམ་པའི་མདོར། ཆོས་ཀྱི་སྐུ་འདི་རང་གི་ངོ་བོ་ཉིད་ལ་བརྟེན་པས་རྟག་པ་
ཞེས་བྱའོ། །བདག་ཅེས་བྱའོ། །ཏིང་ངེ་འཛིན་ཆེན་པོ་ལ་བརྟེན་པས་ན་བདེ་བ་ཞེས་བྱའོ། །ཡེ་ཤེས་
ཆེན་པོ་ལ་བརྟེན་པས་ན་རྣམ་པར་དག་པ་ཞེས་བྱ་སྟེ། དེའི་ཕྱིར་དེབཞིན་གཤེགས་པ་རྟག་པར་བདེ་
བ་དང་རྣམ་པར་དག་པ་ལ་མངའ་བརྙེས་ཤིང་བཞུགས་པ་ཞེས་སོགས་དང༌། སྙིང་པོའི་མདོར།
རིགས་ཀྱི་བུ་དག་འདི་ནི་ཆོས་རྣམས་ཀྱི་ཆོས་ཉིད་དེ། དེ་བཞིན་གཤེགས་པ་རྣམས་བྱུང་ཡང་རུང་མ་
བྱུང་ཡང་རུང་། སེམས་ཅན་འདི་དག་ནི་རྟག་ཏུ་དེ་བཞིན་གཤེགས་པའི་སྙིང་པོ་ཅན་ནོ། ། ཞེས་
སོགས་སོ། །དེ་ལྟར་འཁོར་ལོ་གསུམ་གྱི་སྟོན་ཚུལ་སྨོས་པ་དེ་རྣམས་ནི་བརྗོད་བྱའི་གཙོ་བོ་བསྡུས་
པའམ། དངོས་སུ་སྟོན་ཚུལ་གྱི་གཙོ་བོ་བསྡུས་པའོ། །འཁོར་ལོ་གསུམ་ཀ་དང་མཐུན་པར་བསྟོད་
པའོ། །ཞེས་མཆན་བུར་རོ།། །།དེ
ལ
109



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ། །
.
.
༤ མདོ་སྔགས་གཉིས་ཀའི་དགོངས་དོན་ཕྱིན་ཅི་མ་ལོག་པར་རྟོགས་ནས་
བས་ སྟོ ན་པའི་རྒྱུ་མཚན་གྱིས་བླ་མ་ལ་གུས་པས་འདུད་པ།
༈ བཞི་པ་ནི་གདུལ་བྱའི་དབང་པོའི་རིམ་པ་དང་འཚམ་པར་ཆོས་སྟོན་པར་བསྟོད་དེ། ཐར་བ་
དོན་དུ་གཉེར་བའི་རིགས་ཅན་གྱི་གང་ཟག་ལ་རང་བཞིན་གྱི་དབང་པོ་རྟུལ་འབྲིང་རྣོ་གསུམ་ཡོད་པ་
ལས་གདུལ་བྱ་རང་བཞིན་གྱི་དབང་པོ་དམན་ཞིང་རྟུལ་བ་རྣམས་ལ་ཉན་ཐོས་ཀྱི་ཐེག་པ་བསྟན་
ནས་འཁོར་བ་ལས་སྒྲོལ་བར་མཛད་པ་དང༌། གདུལ་བྱ་རང་བཞིན་གྱི་དབང་པོ་འབྲིང་པོ་རྣམས་ལ་
རང་རྒྱལ་ཐེག་པའི་ཆོས་བསྟན་ནས་འཁོར་བ་ལས་སྒྲོལ་བར་མཛད་པ་དང་། གདུལ་བྱ་རང་བཞིན་
གྱི་དབང་པོ་མཆོག་གམ། རྣོ་བ་རྣམས་ལ་ཐེག་པ་མཆོག་གམ་ཆེན་པོ་སྟོན་ཏེ། དེའི་དབང་པོ་རྟུལ་
བ་རྣམས་ལ་རྒྱུ་སྟོང་ཉིད་ལམ་དུ་བྱེད་པ་ཕ་རོལ་དུ་ཕྱིན་པའི་ཐེག་པ་དང༌། དབང་པོ་རྣོ་བ་རྣམས་ལ་
འབྲས་བུ་བདེ་བ་ལམ་དུ་བྱེད་པ་སྔགས་ཀྱི་ཐེག་པ་སྟེ་ཐེག་པ་ཆེན་པོའི་ཚུལ་ལམ་ལུགས་རྣམ་པར་
བཞག་པའི་མདོ་སྔགས་སྟོན་པར་མཛད་པའི་བླ་མ་དམ་པའི་ཞབས་ལ་འདུད་དོ། །
དེ་ཡང་། ཤྲ་བ་ཀཱ་ཞེས་པའི་ཤྭ་བ་ཐོས་པ་ཀ་ཡ་སྒྲོགས་སམ་སྟོན་པ་ལཾ་འཇུག་སྟེ། དང་པོ་ལམ་
གྱི་སྐབས་ནས་བཟུང་སྟེ། སྲིད་པ་ཐ་མ་བའི་བར་དུ་སངས་རྒྱས་ལ་སོགས་པའི་ཆོས་གསུངས་པའི་
སྒྲ་ཉན་ཅིང་ཐོས་ནས་ཉམས་སུ་བླངས་ཏེ་ཕྱིས་རང་གི་ཐེག་པའི་འབྲས་བུ་དགྲ་བཅོམ་ཐོབ་ནས་ཀྱང་
རང་གིས་ཇི་ལྟར་རྟོགས་པ་ལྟར་གྱི་ཆོས་ཀྱི་དོན་ངག་གི་སྒྲར་བརྗོད་པའི་སྒོ་ནས་གཞན་ལ་སྟོན་པས་
ཉན་ཐོས་སམ་སློབ་མ་ཞེས་ཀྱང་བཤད་ལ། ཡང་ན་སངས་རྒྱས་ལ་སོགས་པ་ལས་ཐེག་ཆེན་གྱི་ཆོས་
ཉན་ཅིང་ཐོས་ནས་དེའི་དོན་གྱི་རྟོགས་པ་མངོན་དུ་མ་གྱུར་བཞིན་དུ་ངག་ཏུ་བརྗོད་པ་ཙམ་གྱི་སྒོ་ནས་
གཞན་ལ་སྒྲོགས་པས་ཐོས་སྒྲོགས་ཏེ། པད་མ་དཀར་པོའི་མདོར། མགོན་པོ་བདག་ཅག་དེ་རིང་
ཉན་ཐོས་གྱུར། །བྱང་ཆུབ་དམ་པ་ཡང་དག་བསྒྲག་པར་བགྱི། །བྱང་ཆུབ་སེམས་དཔའི་སྒྲ་ཡང་རབ་
ཏུ་བརྗོད། །དེ་བས་བདག་ཅག་ཉན་ཐོས་མི་ཟད་འདྲ། །ཞེས་པ་ལྟར་རོ། །
རང་རྒྱལ་ཞེས་པ་ནི། བདག་ཉིད་གཅིག་བུའི་དོན་ནམ་རྒྱུ་མཚན་དུ་འགྱུར་བར་བྱས་ནས་དགྲ་
བཅོམ་ཐོབ་པས་རང་རྒྱལ་ལམ་རང་སངས་རྒྱས་ཞེས་འཕགས་པ་གྲོལ་སོགས་ཀྱིས་བཤད་ཅིང་།



པོད་གསུམ་པ།
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
མ་རིག་པའི་རྐྱེན་གྱིས་འདུ་བྱེད་ཅེས་སོགས་རྐྱེན་ལས་བྱུང་པའི་དོན་སྲིད་པ་ཐ་མ་པའི་ཚེ་སངས་
རྒྱས་ལ་སོགས་པའི་ངག་གི་སྒྲས་ཆོས་བསྟན་པ་ལ་མི་ལྟོས་པར་བསམ་གཏན་བཞི་པའི་དངོས་གཞི་
ལ་བརྟེན་ནས་རང་ཉིད་ཀྱིས་མངོན་སུམ་དུ་རྟོགས་ནས་དགྲ་བཅོམ་ཐོབ་པས་ན་རྐྱེན་རྟོགས་
ཞེས། བློ་གྲོས་མི་ཟད་པའི་མདོ་འགྲེལ་སོགས་ལས་བཤད་དོ། ། དེ་ནས་
ཐེག་པ་ཞེས་པ་ནི་ཤིང་རྟ་དང་གླང་པོ་ཆེ་ལ་སོགས་པ་ལྟ་བུའི་གཞོན་པ་རྣམས་ཏེ། ཡུལ་གཞན་
དུ་བགྲོད་བྱེད་དེ། དེས་ན་འདིར་ཡང་རང་རང་གི་འབྲས་བུ་བྱང་ཆུབ་ཏུ་ཕྱིན་པར་བྱེད་པའམ་བགྲོད་
པར་བྱེད་པའི་ཐབས་ཁྱད་པར་ཅན་རྣམས་ཏེ། རྒྱུའི་ཐེག་པ་ཡིན་ལ་རང་རང་གི་འབྲས་བུ་མཐར་
ཐུག་ནི་འབྲས་བུའི་ཐེག་པ་སྟེ་བགྲོད་བྱ་མཐར་ཐུག་པ་ཡིན་པའི་ཕྱིར། དེའི་ནང་ནས་ཐེག་པ་ཆེན་པོ་
ནི་ཆེན་པོ་བདུན་དང་ལྡན་པས་ཐེག་ཆེན་ཏེ། མདོ་སྡེ་རྒྱན་ལས། དམིགས་པ་ཆེན་པོ་ཉིད་དང་ནི། །
དེ་བཞིན་སྒྲུབ་པ་གཉིས་དག་དང༌། །ཡེ་ཤེས་བརྩོན་འགྲུས་རྩོམ་པ་དང༌། །ཐབས་ལ་མཁས་པར་
གྱུར་པ་དང༌། །ཡང་དག་སྒྲུབ་པ་ཆེན་པོ་དང༌། །སངས་རྒྱས་ཕྲིན་ལས་ཆེན་པོ་སྟེ། །ཆེན་པོ་འདི་
རྣམས་དང་ལྡན་པས། །ཐེག་ཆེན་ཞེས་ནི་མངོན་པར་བརྗོད། །ཅེས་པ་ལྟར་རོ། ། ན་
རྒྱུ་འབྲས་ཀྱི་ཐེག་པ་ཞེས་པ་ནི། རྒྱུ་ལ་མོས་པ་རྒྱུ་ཆོས་ཀྱི། །འཁོར་ལོ་རབ་ཏུ་བསྐོར་བྱས་
ནས། །རྡོ་རྗེ་ཐེག་པའི་ཉེ་ལམ་ཞིག །མ་འོངས་དུས་ན་འབྱུང་བར་འགྱུར། །ཞེས་མདོ་སྡེ་གདམ་ངག་
འབོགས་པའི་རྒྱལ་པ་ལས་བཤད་གསུང་ངོ༌། །མཚན་ཉིད་ཐེག་པའི་མཆོག་ཕར་ཕྱིན་ཐེག་པའི་
ལམ་བསྒོམས་པས་བསྐལ་བ་གྲངས་མེད་གསུམ་ལ་སོགས་པས་འཚང་རྒྱ་ཞིང་། རྡོ་རྗེ་ཐེག་པའི་
མཐར་ཐུག་གི་ལམ་གྱིས་རབ་ཚེ་འདི། འབྲིང་ཕྱི་མའམ་བར་དོ། ཐ་མའང་སྐྱེ་བ་བདུན་གྱི་མཐར་ནི་
ངེས་པའོ། །ཞེས་སེམས་འགྲེལ་ལས་གསུངས་ཤིང༌། སྐྱེ་བ་བཅུ་དྲུག་ན་མཆོག་འགྲུབ་པར་རྒྱུད་སྡེ་
གཞན་ལས་བཤད་དོ། །དེས་ན་ཐབས་ཀྱི་སྒོ་ནས་སྔགས་ཀྱི་ཐེག་པ་ལྷག་པར་མ་ཟད་ཀྱི་མཐའ་
བྲལ་གྱི་སྟོང་པ་ཉིད་ཀྱི་ངོ་བོ་ཙམ་སྟོན་པར་འདྲ་ཡང་དེའི་ཆོས་རྫོགས་པར་སྟོན་མི་སྟོན་གྱིས་རྡོ་
རྗེ་ཐེག་པ་ལྷག་ཏེ་འོག་ཏུ་འཆད་དོ། ། དེ་
དེ་ལྟར་གདུལ་བྱའི་རང་བཞིན་གྱི་དབང་པོའི་རིམ་པས་ཐེག་པ་གསུམ་བསྟན་པར་བསྟོད་ནས།
གདུལ་བྱའི་སྣོད་ཀྱི་རིམ་པ་དང་མཐུན་པར་སྐྱོང་བར་བསྟོད་པ་ནི། ཇི་ལྟར་བུ་ཆུང་ཞེས་སོགས་ཏེ།
i



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཇི་ལྟར་ཏེ་དཔེར་ན། མིའི་འཇིག་རྟེན་འདིར་བུ་ཆུང་ནི་སྐྱེས་མ་ཐག་ནས་སྨྲ་མི་ཤེས་ཀྱི་བར་དང་།
སྨྲ་ཤིས་ནས་ཀྱང་ལོ་འགའ་ཞིག་ལོན་གྱི་བར་དང༌། ལོ་བཅུ་ཚུན་ཆད་ཙམ་བྱིས་པ་དང༌། ལོ་བཅུ་
དྲུག་ཙམ་གཞོན་ནུ། བཞི་བཅུ་ཚུན་དར་མ། དྲུག་ཅུ་ཚུན་དར་ཡོལ། བདུན་ཅུ་ཚུན་རྒད་པོ། བརྒྱད་
ཅུ་ལོན་ནས་རྒས་འཁོགས་པ་ཞེས་རྒྱ་གར་བ་དག་འཆད་དེ། དེ་ལྟར་བུ་ཆུང་ནས་གཞོན་ནུ་དང་ལང་
ཚོའི་བར་ཅི་རིགས་པ་རྣམས་ཀྱི་སྣོད་དེ་ལུས་སེམས་བརྟས་པར་འགྱུར་བའི་ཚུལ་དང་འཚམ་པར་
བཟའ་བཏུང་དང་གོས་ལྷམ་ལ་སོགས་ཀྱི་སྒོ་ནས་མཛངས་པའི་ཕ་དང་མས་སྐྱོང་བ་ལྟར་ཆོས་
ཀྱི་འཁོར་ལོ་རིམ་པ་གསུམ་པ་དང་ཁྱད་པར་དུ་གསང་སྔགས་སམ་རྡོ་རྗེ་ཐེག་པའི་གསུང་རབ་ཀྱི་
སྒོ་ནས་གདུལ་བྱའི་བསམ་པ་དང་ཁམས་དང་བག་ལ་ཉལ་དང་དབང་པོ་ལ་སོགས་པའི་རིམ་པ་
བཞིན་སྐྱོང་ཞིང་ཕན་འདོགས་པར་མཛད་པའི་བླ་མ་དམ་པའི་ཞབས་ལ་ཁྱེད་ལ་འདུད་དོ། ། ། །
ད་ནི་མངོན་མཐོ་ངེས་ལེགས་ཀྱི་འབྲས་བུ་གང་དང་གང་བསྒྲུབ་པ་ནུས་པའི་གདུལ་བྱའི་བློ་
ནུས་དང་སྦྱར་ནས་གདུལ་བྱ་ཁྲིད་པར་བསྟོད་དོ། །སྔར་གྱི་འཆད་ཚུལ་དེ་ལས་གཞན་དུ་སྟོན་པས།
ཡང་ན་ཞེས་ཏེ། དབང་པོའམ་བློ་དམན་པ་དང་འབྲིང་དང་མཆོག་གི་བུ་རྣམས་རང་རང་གི་རྒྱུད་
དམ་བློ་གྲོས་ཀྱི་ནུས་པ་དང་འཚམས་པའི་འཇིག་རྟེན་སོགས་ཀྱི་བྱ་བའི་ལས་ལ་སྦྱོར་བ་ལྟར་ཆོས་
ཀྱི་འཁོར་ལོ་རིམ་པ་གསུམ་དང་ཁྱད་པར་གསང་སྔགས་ཀྱི་ཚུལ་ལམ་ལུགས་ཏེ་ལྟ་སྒོམ་སྤྱོད་འབྲས་
ལ་སོགས་པའི་རྣམ་བཞག་རྣམས་གདུལ་བྱའི་རྒྱུད་དང་སྟེ་བློ་ནུས་སམ་སྐལ་པ་དང་འཚམས་པར་
སྟོན་པར་སྟོན་པ་སྟེ། རྒྱ་ཆེན་ཆོས་ཀྱི་སྣོད་གྱུར་པ། །དམན་པའི་ཆོས་ལ་སྦྱར་མི་བྱ། །ཞེས་སོགས་
ལྟར་གང་ལ་གང་འོས་པ་བཞིན་སྟོན་པར་མཛད་པའི་བླ་མ་དམ་པ་ལ་འདུད་དོ། །
དེ་ཡང་ལྡེམ་པོར་དགོངས་པ་བཞི་དང་དགོངས་པ་བཞིའི་སྒོ་ནས་སྟོན་ཏེ། ཉན་ཐོས་དང་ནི་
ངོ་བོ་ཉིད། །དེ་བཞིན་ཉེས་པ་འདུལ་བ་དང་། །བརྗོད་པ་ཟབ་པ་ཉིད་ལ་ནི། །ལྡེམ་པོར་དགོངས་པ་
རྣམ་པ་བཞི། ། ཞེས་ཏེ། གཞུག་པ་ལ། མཚན་ཉིད་ལ། གཉེན་པོ་ལ། བསྒྱུར་བ་ལ་ལྡེམ་པོར་
དགོངས་པ་བཞི་སྟེ། རིམ་བཞིན་ཉན་ཐོས་ཏེ་ཕྱི་དོན་སྨྲ་བ་གཞུག་པའི་ཕྱིར། ཕྱི་རོལ་ཡོད་པར་
གསུངས་པ་ལྟ་བུ། ངོ་བོ་ཉིད་གསུམ་ལ་དགོངས་ནས་མེད་དོ་ཡོད་དོ། །རང་བཞིན་གྱིས་མྱ་ངན་
ལས་འདས་སོ། །སྦྱིན་པ་ཙམ་གྱིས་ང་རྒྱལ་བའི་གཉེན་པོར་དེ་ལ་སྨད་ནས་ཚུལ་ཁྲིམས་བསྔགས་པ་
ii2



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
ལྟ་བུ། ཕ་དང་མ་བསད་ནས་མཐོ་རིས་སུ་འགྲོ་ཞེས་གསུངས་པ་ལྟ་བུ་བསྒྱུར་བ་ལ་ལྡེམ་པོར་དགོངས་
སོ༑ ༑ཕ་མ་ནི་སྲེད་ལེན་ལ་བཤད་དོ། །མཉམ་པ་ཉིད་དང་དོན་གཞན་དང་། །དེ་བཞིན་དུ་ནི་དུས་
གཞན་དང༌། །གང་ཟག་གི་ནི་བསམ་པ་ལ། །དགོངས་པ་རྣམ་པ་བཞིར་ཤེས་བྱ། །ཆོས་སྐུ་མཉམ་
པ་ལ་དགོངས་ནས་ང་སངས་རྒྱས་རྣམ་གཟིགས་སུ་གྱུར་ཏེ་ཞེས་སོགས་བསྒྱུར་བ་ལ་ལྡེམ་དགོངས་
ལྟ་བུ། དོན་གཞན་ལ་དགོངས་པ། བདེ་བ་ཅན་དུ་སྐྱེ་བར་སྨོན་ལམ་བཏབ་ན་དེར་སྐྱེའོ་ཞེས་སོགས་
དུས་གཞན་ལ་དགོངས་པ། སྦྱིན་པ་ལ་བསྟོད་སྨད་ལྟ་བུ་གང་ཟག་གི་བསམ་པ་ལ་དགོངས་པ་སྟེ།
དགོངས་པ་བཞི་བོ་གཉེན་པོ་ལ་ལྡེམ་དགོངས་ཀྱི་བྱེ་བྲག་གོ །ཁྱད་པར་ནི་དགོངས་གཞི་གཙོ་བོར་
བྱས་པའི་ངག་ལྡེམ་དགོངས་སྐབས་ཀྱི་དགོངས་པ་གཙོ་བོར་བྱས་པའི་ངག་དགོངས་པ་སྟེ་ངོ་བོ་
གཅིག་གོ །འཕགས་པ་ཐོགས་མེད་ཀྱིས། དགོངས་པ་བཞི་དང་ལྡེམ་པོར་དགོངས་པ་བཞིས་སངས་
རྒྱས་ཀྱི་གསུང་ཐམས་ཅད་ཁོངས་དུ་ཆུད་པར་བྱའོ། །ཞེས་ཐེག་བསྡུས་སུ་བཤད་པ་ལྟར་ལེགས་ཀྱི་
བརྒྱད་ཀ་དྲང་དོན་ཁོ་ནར་འདོད་པ་མི་ལེགས་ཤིང་དཔྱད་རྒྱུ་མང་སྟེ་མང་དོགས་སོ། ། །
ད་ནི་མཚན་ཉིད་ཐེག་པའི་འཁོར་ལོ་རིམ་པ་གསུམ་དང༌། སྔགས་ཀྱི་ཐེག་པའི་དམན་མཆོག་
གི་རིམ་པ་བསྟན་ནས་གོང་མ་གོང་མར་བགྲོད་པར་རིགས་སོ། །ཞེས་སྟོན་ཏེ། དཔེར་ན་རྒྱལ་བློན་
ལ་སོགས་པ་ཁང་བཟང་སུམ་བརྩེགས་ཕུན་སུམ་ཚོགས་པའི་སྟེང་དུ་འཛེག་ཅིང་ཁང་རྩེགས་སྟེང་མ་
ལ་ལོངས་སྤྱོད་པ་ལྟར་ཆོས་ཀྱི་འཁོར་ལོ་རིམ་གསུམ་དང་ཁྱད་པར་གསང་སྔགས་ཀྱི་ཆོས་འཁོར་
རྣམས་ཀྱི་རིམ་པས་སངས་རྒྱས་ཀྱི་བསྟན་པ་ལུང་དང་རྟོགས་པའི་ཆོས་ཀྱི་ཁང་བཟང་སུམ་བརྩེགས་
ལ་རིམ་པ་བཞིན་དུ་འཛེག་ཅིང་ཁང་བརྩེགས་སྟེང་མ་ལྟ་བུའི་ཐེག་ཆེན་དང་། དེའི་ནང་ནས་རྡོ་
རྗེ་ཐེག་པ་ལ་ལོངས་སྤྱོད་པར་བྱའོ། །ཞེས་སྟོན་པར་མཛད་ནས་མཐར་གདུལ་བྱ་འབྲས་བུ་མཆོག་
ལ་མྱུར་དུ་སྦྱོར་བའི་བླ་མ་དམ་པ་ཁྱེད་ལ་འདུད་དོ། །
དེས་ན་སྔགས་ཀྱི་ཐེག་པ་འདི་ནི་སེམས་ཙམ་ལུགས་ཡིན་གྱི་དབུ་མ་པ་ལྟར་གྱི་ལྟ་སྒོམ་
སོགས་འདི་བས་ལྷག་ཅེས་སོགས་སྨྲ་བ་ནི་ཆད་སྟོང་མཆོག་ཏུ་རློམ་པ་ཆོས་ཟབ་མོའི་ཉམས་ལེན་
དང་བྲལ་བ་ལོག་པའི་སྤོབས་པ་ཧ་ཅང་མྱུར་བ་རྣམས་ཀྱི་མུན་སྤྲུལ་ལོ། །དེ་ལྟར་གདུལ་བྱ་དམན་
མཆོག་གི་རིམ་པས་ཁྲིད་པར་བསྟན་པ་ལ་གལ་ཏེ་སེམས་ཅན་ཐམས་ཅད་བདེ་གཤེགས་སྙིང་པོ་
ii3



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཅན་ཡིན་ན་གདུལ་བྱ་མཆོག་དམན་ཡང་མི་རིགས་ཤིང་། སེམས་ཅན་རྣམས་ཀྱང་སྔོན་ནས་སངས་
རྒྱས་ཟིན་པར་འགྱུར་རོ་ཞེ་ན། དཔལ་བརྟག་པ་གཉིས་པ་ལས། སེམས་ཅན་རྣམས་ནི་སངས་རྒྱས་
ཉིད། །འོན་ཀྱང་གློ་བུར་དྲི་མས་བསྒྲིབས། །དེ་བསལ་ན་ནི་སངས་རྒྱས་ཉིད། །ཅེས་སོགས་དང༌།
དུས་འཁོར་བསྡུས་རྒྱུད་དུ། སེམས་ཅན་རྣམས་ནི་སངས་རྒྱས་ཉིད་དེ་འཇིག་རྟེན་ཁམས་འདིར་ཆེན་
པོའི་སངས་རྒྱས་གཞན་ནི་ཡོད་མ་ཡིན། །དེ་རྣམས་རྣམ་པར་མི་རྟོག་པ་ཡིས་མཉེས་པར་བྱས་ནས་
དཔག་མེད་སྲིད་པ་དག་ནི་གཅོད་པར་བྱེད། །ཅེས་དང༌། རྣལ་འབྱོར་དབང་ཕྱུག་བིར་ཝ་པས། རང་
གི་ལུས་ལ་སངས་རྒྱས་བཞུགས། །གཞན་དུ་གང་དུ་འང་སངས་རྒྱས་མེད། །སངས་རྒྱས་རྣམས་ནི་
ཡེ་ཤེས་སྐུ། །གཞན་དུ་བཙལ་བས་རྙེད་མི་འགྱུར། །ཞེས་ སོགས་མདོ་རྒྱུད་ཀྱི་ལུང་ཤིན་ཏུ་མང་
པོར་སེམས་ཅན་ཐམས་ཅད་བདེ་གཤེགས་སྙིང་པོ་ཅན་དུ་ངེས་དོན་དུ་གསུངས་ཤིང༌།དེ་ཡང་སེམས་
ཀྱི་རང་བཞིན་འོད་གསལ་རྣམ་ཀུན་མཆོག་ལྡན་གྱི་སྟོང་པ་ཉིད་ཡིན་ལ། དེ་ཉིད་དོན་དམ་ཆོས་སྐུ་
ཡང་ཡིན་པས། སེམས་ཅན་ཐམས་ཅད་ལ་དོན་དམ་ཆོས་སྐུ་ཡོད་ཅིང་། དེ་ཡང་ཐོབ་པའམ་དེའི་
རྒྱུད་ཀྱིས་བསྡུས་པའི་ཚུལ་གྱིས་ཡོད་པ་མིན་གྱི་སེམས་ཅན་ཐམས་ཅད་ཀྱི་སེམས་ཀྱི་ཆོས་ཉིད་དེ་
བཞིན་ཉིད་དུ་ཡོད་པ་སྟེ། ཆོས་ཐམས་ཅད་ཀྱི་དེ་བཞིན་ཉིད་གཅིག་བུ་ཡིན་པར་མདོ་རྒྱུད་ཐམས་
ཅད་ལས་གསུངས་སོ། །དེ་ལྟར་ཡིན་ན་ཡང་ཆགས་སོགས་གློ་བུར་དྲི་མས་བསྒྲིབས་པས་མ་ཐོབ་
ཅིང་མ་མཐོང་བས་འཁོར་བར་འཁོར་ཞིང་དེ་ལས་ཐར་བ་ལ་དྲི་མ་བསལ་དགོས་པའི་རང་བཞིན།
དེ་སེལ་བའི་ཐབས་རྒྱས་པར་བསྟན་པའི་སྒོ་ནས་བསྟོད་དེ། ཇི་ལྟར་ཏེ་དཔེར་ན་ནོར་བུའི་དྲི་མ་
སྦྱོང་མཁན་གྱི་སྐྱེ་བོ་མཁས་པས་ནོར་བུ་བཻཌཱུརྱ་ཆེན་པོ་ལ་གོས་པ་ཡི་དྲི་མ་རགས་པ་ཕྲ་བ་ཤིན་ཏུ་
ཕྲ་བའི་རིམ་པ་གསུམ་རིམ་བཞིན་སྦྱོང་བ་ལྟར་སེམས་ཅན་གྱི་རྒྱུད་ལ་བདེ་ གཤེགས་ སྙིང་ བོ་
ཆོས་སྐུ་དེ་བཞིན་ཉིད་དུ་ཡོད་ཀྱང་གློ་བུར་དྲི་མིའི་སྒྲིབ་གཡོགས་ཀྱིས་བསྒྲིབས་པས་ཆོས་ཀྱི་འཁོར་
ལོ་རིམ་པ་གསུམ་དང་ཁྱད་པར་གསང་སྔགས་ཀྱི་ཆོས་ཀྱི་འཁོར་ལོའི་དོན་ལ་བསླབས་པས་རང་
རང་གི་རྒྱུད་ལ་ཡོད་པའི་བདེ་གཤེགས་སྙིང་པོའི་སྒྲིབ་གཡོགས་ཀྱི་གློ་བུར་དྲི་མ་རགས་ཕྲ་ཤིན་ཏུ་
ཕྲ་བ་གསུམ་རིམ་པ་བཞིན་དུ་སྦྱོང་དགོས་སོ་ཞེས་ཆོས་ཀྱི་འཁོར་ལོ་མཐའ་དག་གི་བརྗོད་པར་བྱ་
བའི་དོན་གྱི་གཙོ་བོ་རྫོགས་པར་སྟོན་པར་མཛད་པའི་བླ་མ་དམ་པའི་ཞབས་ལ་འདུད་དོ། །
i14



ཉ་དབོན་ཀུན་དགའ་དཔལ། །
བསྟན་པ་སྤྱི་འགྲེལ་གྱི་རྣམ་བཤད། །
པོད་གསུམ་པ།
དེ་ལ་འཁོར་ལོ་གསུམ་གྱིས་བདེ་གཤེགས་སྙིང་པོའི་དྲི་མ་རྣམས་རིམ་པ་ལྟར་སྦྱོང་བ་ནི་དེ་
བཞིན་གཤེགས་པའི་ཐུགས་རྗེ་ཆེན་པོ་བསྟན་པའི་མདོར་རིགས་ཀྱི་བུ་འདི་ལྟ་སྟེ། དཔེར་ན་ནོར་བུ་
མཁན་མཁས་པ་ནོར་བུ་སྦྱོང་བའི་ཚུལ་ལེགས་པར་ཤེས་པ་དེས། ནོར་བུ་རིན་པོ་ཆེའི་རིགས་ནས་
ཡོངས་སུ་མ་དག་པའི་ནོར་བུ་རིན་པོ་ཆེ་བླངས་ཏེ། ལན་ཚྭའི་ཆུ་རྣོན་པོས་སྦངས་ནས་སྐྱའི་རེ་བའི་
ཡོངས་སུ་སྦྱོང་པས་ཡོངས་སུ་སྦྱོང་པར་བྱེད་དོ། །དེ་ཙམ་གྱིས་བརྩོན་པ་འདོར་བ་མ་ཡིན་གྱི། དེའི་
འོག་ཏུ་ཟས་ཀྱི་ཁུ་བ་རྣོན་པོས་སྦངས་ནས་བལ་གྱི་རྭ་བའི་ཡོངས་སུ་སྦྱོང་བས་ཡོངས་སུ་སྦྱོང་བར་
བྱེད་དོ། །དེ་ཙམ་གྱིས་བརྩོན་པ་འདོར་བ་མ་ཡིན་ཏེ། དེའི་འོག་ཏུ་སྨན་ཆེན་པོའི་ཁུ་བ་ལ་སྤངས་
ནས་རས་སྲབ་མོའི་ཡོངས་སུ་སྦྱོང་བས་ཡོངས་སུ་སྦྱོང་བར་བྱེད་དོ། །ཡོངས་སུ་སྦྱངས་ཏེ་དྲི་མ་དང་
བྲལ་བ་ནི་བཻཌཱུརྱའི་རིགས་ཆེན་པོ་ཞེས་བརྗོད་དོ། །
རིགས་ཀྱི་བུ་དེ་བཞིན་དུ་དེ་བཞིན་གཤེགས་པ་ཡང་ཡོངས་སུ་མ་དག་པའི་སེམས་ཅན་གྱི་
ཁམས་མཁྱེན་ནས། མི་རྟག་པ་དང༌། སྡུག་བསྔལ་བ་དང༌། བདག་མེད་པ་དང༌། མི་གཙང་བ་ཡིད་
འབྱུང་བའི་གཏམ་གྱིས་འཁོར་བ་ལ་དགའ་བའི་སེམས་ཅན་རྣམས་སྐྱོ་བ་བསྐྱེད་པར་མཛད་དེ།
འཕགས་པའི་ཆོས་འདུལ་བ་ལ་འཛུད་པར་མཛད་དོ། །དེ་ཙམ་གྱིས་དེ་བཞིན་གཤེགས་པ་བརྩོན་
པ་འདོར་བ་མ་ཡིན་ཏེ། དེའི་འོག་ཏུ་སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པའི་
གཏམ་གྱིས་དེ་བཞིན་གཤེགས་པའི་ཚུལ་རྟོགས་པར་མཛད་དོ། །དེ་ཙམ་གྱིས་དེ་བཞིན་གཤེགས་
པ་བརྩོན་པ་འདོར་བ་མ་ཡིན་ཏེ། དེའི་འོག་ཏུ་ཕྱིར་མི་ལྡོག་པའི་ཆོས་ཀྱི་འཁོར་ལོའི་གཏམ་འཁོར་
གསུམ་ཡོངས་སུ་དག་པའི་གཏམ་གྱིས་རང་བཞིན་སྣ་ཚོགས་ཀྱི་རྒྱུ་ཅན་གྱི་སེམས་ཅན་དེ་དག་དེ་
བཞིན་གཤེགས་པའི་ཡུལ་ལ་འཛུད་པར་མཛད་དོ། །ཞུགས་པར་གྱུར་ཅིང་དེ་བཞིན་གཤེགས་པའི་
ཆོས་ཉིད་རྟོགས་ན་ནི་བླ་ན་མེད་པའི་ཡོན་གནས་ཞེས་བརྗོད་དོ། །ཞེས་སོ། །
ii5



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
༥ ཁྱད་པར་སྔགས་ཀྱི་དགོངས་དོན་ཕྱིན་ཅི་མ་ལོག་པར་རྟོགས་ནས་སྟོན་
པའི་རྒྱུ་མཚན་གྱིས་བླ་མ་ལ་གུས་པས་འདུད་པ།
ལྔ་པ་ལ་བཞི་སྟེ། མཐར་ཐུག་གི་བདེ་སྟོང་དཔེས་བསྟན་པ། མཐར་ཐུག་གི་སྟོང་ཉིད་ཀྱི་མཚན་
གྱི་རྣམ་གྲངས། མཐར་ཐུག་གི་བདེ་ཆེན་གྱི་མཚན་གྱི་རྣམ་གྲངས། བདེ་སྟོང་ཟུང་འཇུག་གི་མཚན་
གྱི་རྣམ་གྲངས་བསྟན་པའི་སྒོ་ནས་བསྟོད་པའོ། ། །
༡ མཐར་ཐུག་གི་བདེ་སྟོང་དཔེས་བསྟན་པ།
དང་པོ་ནི། མདོ་རྒྱུད་མང་པོར་སེམས་ཅན་ཐམས་ཅད་གྱི་དེ་བཞིན་གཤེགས་པའི་སྙིང་པོ་ཅན་
ནོ༑ ༑ཞེས་གསུངས་པ་ལྟར་གྱི། བདེ་གཤེགས་སྙིང་པོ་དེ་རྒྱུ་དང་འབྲས་བུར་ (གཞན)ཡང་གསུངས་
ཤིང༌། དེ་ཡང་ས་བོན་དང་མྱུ་གུ་ལྟ་བུའི་སྐྱེད་བྱེད་དང་བསྐྱེད་བྱའི་རྒྱུ་འབྲས་འདི་མ་ཡིན་གྱི། དུས་
ཀྱི་འཁོར་ལོའི་རྒྱུད་འགྲེལ་ལས་གསུངས་པ་ལྟར་རྒྱུ་གཞན་དང་འབྲས་བུ་གཞན་ཏེ། འདུས་མ་བྱས་
པའི་རྒྱུ་དང་འབྲས་བུའོ། །དེ་ཡང་རང་བཞིན་གྱིས་འོད་གསལ་བའི་རྣམ་ཀུན་མཆོག་ལྡན་གྱི་སྟོང་བ་
ཉིད་དེ་རྒྱུ་གཞན་ཡིན་ལ་དེ་ཡང་གང་ཡིན་ན་སྟོང་ཉིད་གཟུགས་བརྙན་ཏེ་སོ་སོར་བསྡུད་ལ་སོགས་
པའི་རྣལ་འབྱོར་གྱིས་མངོན་སུམ་དུ་མཐོང་བའི་སྟོང་གཟུགས་ཏེ། དེ་ཉིད་ཤེར་ཕྱིན་གྱི་མདོ་ལ་སོགས་
པར། ཆོས་ཉིད་ཀྱི་གཟུགས་ཞེས་སོགས་གསུངས་པ་དང་དོན་གཅིག་ཡིན་ལ་དེས་མཚོན་ནས་སྟོང་
ཉིད་ཀྱི་སྒྲ་བརྙན་སོགས་ཀྱང་ཆོས་ཉིད་ཀྱི་སྒྲ་ལ་སོགས་པའོ། །ཞུ་བདེ་འགྱུར་མེད་ཀྱི་བདེ་བ་ཙམ་
མིན་པའི་རང་བཞིན་ གའགྱུར་མེད་ཀྱི་བདེ་བ་ཆེན་པོ་ (ཁནི་》ཀའབྲས་བུ་གཞན་”ཏེ། རྒྱུ་གཞན་འོད་
གསལ་སྟོང་ཉིད་བསྒོམ་པ་མཐར་ཐུག་པས་མངོན་དུ་གྱུར་པ་ཙམ་ལ་བྲལ་བའི་འབྲས་བུ་ཞེས་
བཞག་པའོ། ། །
དུས་འཁོར་རྩ་རྒྱུད་ལས། སྟོང་ཉིད་གཟུགས་བརྙན་འཛིན་པ་རྒྱུ། །སྙིང་རྗེ་འགྱུར་མེད་འཛིན་
པ་འབྲས། །ཞེས་སོ། །དེ་ལྟ་བུའི་འདུས་མ་བྱས་ཀྱི་བདེ་སྟོང་དེ་ཉིད་བདེ་གཤེགས་སྙིང་པོ་དང་དོན་
དམ་ཆོས་ཀྱི་སྐུ་དང་དོན་གཅིག་པ་ཡིན་ནོ། །དེ་ཉིད་ཆོས་རྣམས་ཀྱི་ཆོས་ཉིད་དང་དེ་བཞིན་ཉིད་
ii6



པོད་གསུམ་པ།
ཉ་དབོན་ཀུན་དགའ་དཔལ། །
བསྟན་པ་སྤྱི་འགྲེལ་གྱི་རྣམ་བཤད། །
ལ་སོགས་པའང་ཡིན་ནོ། །དེ་ཡང་མཚན་ཉིད་ཐེག་པར་གྲགས་པའི་སྤྲོས་བྲལ་ཞེས་པ་དགག་བྱ་
རྣམ་པར་བཅད་པ་ཙམ་གྱི་སྟོང་ཉིད་མ་ཡིན་ཏེ། གཞོན་ནུ་མས་མེ་ལོང་ལ་སོགས་ལ་པྲ་ཕབ་བརྒྱད་
འབེབས་ཚུལ་གྱིས་ཕབ་པའི་སྣང་བ་ལ་རྐུན་པོ་སོགས་ཀྱི་གཟུགས་བརྙན་མངོན་སུམ་དུ་ཤར་བ་
དང་མཚུངས་པར་རྣལ་འབྱོར་པའི་སོ་སོ་རང་རིག་པའི་ཡེ་ཤེས་ལ་མངོན་སུམ་དུ་གསལ་བར་ཤར་
བའི་ཕྱིར་སྤྲོས་པ་དང་བྲལ་ཙམ་མམ་དགག་བྱ་རྣམ་པར་བཅད་པ་ཙམ་གྱི་སྟོང་ཉིད་ཡིན་ན། སེམས་
ཅན་ནས་སངས་རྒྱས་ཀྱི་བར་སུ་ལ་ཡང་མངོན་སུམ་དུ་གསལ་བར་སྣང་མི་སྲིད་པའི་ཕྱིར། ཞེས་
ལེགས་པར་སྟོན་པའི་བླ་མ་དམ་པའི་ཞབས་ལ་འདུད་དོ། ། 1 : 1: དག་
༈ དེ་ལྟར་ན་རང་སྟོང་ཁོ་ན་སྟོང་ཉིད་མཆོག་ཏུ་རློམ་པ་རྣམས་ཀྱི་ལུགས་ལ་ཆོས་རྣམས་ཀྱི་ཆོས་
ཉིད་དམ་དེ་བཞིན་ཉིད་མངོན་སུམ་དུ་རྟོགས་པའི་སྣང་བ་ཤེས་བྱ་ལ་མི་སྲིད་པའི་སྐྱོན་ཡོད་དོ། །ཕྲ་
ཕབ་བརྒྱད་ནི། མེ་ལོང་མཐེ་བོང་སྒྲོན་མེ་ཟླ། །ཉི་མ་ཆུ་དང་རལ་གྲི་མིག །པྲ་འབེབས་འཇུག་པ་
བརྒྱད་རྣམས་ནི། །རྒྱལ་བ་རྣམས་ཀྱིས་པྲ་འབེབས་གསུངས། །ཞེས་སོ། ། ། །
༢ མཐར་ཐུག་གི་སྟོང་ཉིད་ཀྱི་མཚན་གྱི་རྣམ་གྲངས།
གཉིས་པ་ནི། སྟོང་ཉིད་མཐར་ཐུག་རྣམ་ཀུན་མཆོག་ལྡན་གྱི་སྟོང་ཉིད་དེ་ཉིད་རྒྱུད་སྡེ་ཟབ་མོ་
རྣམས་སུ་མཚན་གྱི་རྣམ་གྲངས་མང་པོ་གསུངས་ཏེ། བདེ་མཆོག་རྩ་རྒྱུད་ལས། ཕོ་ཉ་ཀུན་གྱི་གསང་
བ་ལ། །སེམས་དཔའ་ཀུན་གྱི་བདག་ཉིད་གནས། །ཞེས་དང་། བདེ་མཆོག་བསྡུས་རྒྱུད་ལས།གསང་
བ་མཆོག་གི་དགྱེས་པ་ན། །ཐམས་ཅད་བདག་ཉིད་རྟག་ཏུ་བཞུགས། །ཞེས་གསང་བ་ཞེས་དང་
གསང་ཆེན་ཏེ་གསང་བ་མཆོག་ཞེས་གསུངས་ཤིང་། རྡོ་རྗེ་གུར་སོགས་སུ། ནམ་མཁའ་བེམ་མིན་
དང་བ་དང་། །ཞེས་ནམ་མཁའི་ཁམས་ཞེས་པར་ཡང་གསུངས་ཤིང༌། ཤེར་ཕྱིན་གྱི་མདོར་ཡང་།
ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པ་ནི་ནམ་མཁའ་བསྒོམ་པའོ་ཞེས་དང༌། དུས་འཁོར་གྱི་རྒྱུད་
དུ༑ སྣ་ཚོགས་ཡུམ་ཞེས་གསུངས་ཏེ། རྣམ་ཀུན་མཆོག་ལྡན་གྱི་སྟོང་པའང་ཡིན་ཕྱག་རྒྱ་ཆེན་མོའང་
ཡིན་པས་དེ་སྐད་དོ། །བརྟག་གཉིས་སོགས་སུ་ཆོས་འབྱུང་དང་བྷ་ག་ཞེས་ཀྱང་གསུངས་ཏེ། འདི་
བསྒོམ་པ་མཐར་ཐུག་ཅིང་མངོན་དུ་གྱུར་པའི་གང་ཟག་གི་རྒྱུད་ལ་སྟོབས་བཅུ་ལ་སོགས་པའི་གཞན་
II7



ཇོ་ནང་དཔེ་ཚོགས། །
སྤྱིའི་དེབ་སོ་གཉིས་པ།
བྱུང་གི་ཡོན་ཏན་རྣམས་གསར་དུ་འབྱུང་ཞིང་འདུས་མ་བྱས་པའི་ཆོས་སྐུའི་ཡོན་ཏན་མཐའ་ཡས་པ་
རྣམས་རང་བཞིན་གྱི་ལྡན་པས་དེ་སྐད་དོ། །རྣལ་འབྱོར་རྗེས་སུ་རིག་པའི་རྒྱུད་དུ། དུས་འཁོར་འགྲེལ་ཆེན་
ལས་བཤད)ལྷག་པའི་ལྷ་ནི་གཅིག་པུ་འདི། །རྡོ་རྗེ་མཁའ་འགྲོའི་པདྨར་གནས། །ཞེས་ཆུ་སྐྱེས་སམ་པད་
མ་ཞེས་ཀྱང་གསུངས། དུས་ཀྱི་འཁོར་ལོར་སེང་གེའི་ཁྲི་ཞེས་ཀྱང་གསུངས་ཏེ། སྒྲིབ་གཉིས་ཀྱི་རི་
དྭགས་ཀྱི་ཚོགས་ཐམས་ཅད་གདོད་ ་མ་)ནས་རང་བཞིན་གྱིས་བཅོམ་པས་སེང་གེ་སྟེ་རང་བཞིན་
འགྱུར་མེད་ཀྱི་བདེ་བ་ཆེན་པོ་དེ་རང་དང་དབྱེར་མེད་དུ་གནས་པའི་ཆ་ནས་ཁྲི་ཞེས་སྦྱར་བའོ། །དེ་
བཞིན་དུ་བདག་གཉིས་ཀྱིས་སྟོང་པས་རྡོ་རྗེ་བདག་མེད་མ་དང༌། གཙང་མི་གཙང་ལ་སོགས་པའི་
རྣམ་རྟོག་ཐམས་ཅད་དང་བྲལ་བས་རྡོ་རྗེ་ཕག་མོ་དང་ཤི་བ་ལྟར་ལས་རླུང་གི་འགྲོ་འོང་དང་བྲལ་
ཞིང་ཤིན་ཏུ་རྣམ་དག་གི་སེམས་དང་བཅས་པས། རྡོ་རྗེ་རོ་ལངས་མ་ལ་སོགས་པ་སྣ་ཚོགས་པའི་
མིང་དུ་མ་བཏགས་ཀྱང་དོན་རྣམ་ཀུན་མཆོག་ལྡན་གྱི་སྟོང་པ་ཉིད་དུ་གཅིག་གོ་ཞེས་མཐར་ཐུག་གི་
སྟོང་ཉིད་སྟོན་པར་མཛད་པའི་བླ་མ་དམ་པའི་ཞབས་ལ་འདུད་དོ། །
་ དེ་ཡང་དུས་འཁོར་རྩ་རྒྱུད་ལས། ཨེ་གསང་མཁའ་དབྱིངས་བྷ་གའམ། །ཆོས་འབྱུང་ཆུ་སྐྱེས་
སེང་གེའི་ཁྲིར། །ཞེས་ སོགས་དང༌། འཁོར་ ལོ་ སྡོམ་ པའི་ རྒྱུད་འགྲེལ་པར། ཨེ་དང་ བྷ་ག་བདྨ་
དང་། །བདག་དང་བདེ་གནས་བདེ་བ་ཅན། །སེང་གེའི་ཁྲི་དང་དམིགས་པ་མེད། །དེ་བཞིན་ཉིད་དང་
ཕ་རོལ་ཕྱིན། །ཞེས་དང༌། རྡོ་རྗེ་གུར་དུ་ཡང་། མཁའ་དབྱིངས་བེམ་མིན་དང་བ་དང༌། །གོ་འབྱེད་
རབ་ཏུ་གསལ་བ་དང་། །ཞེས་སོགས་སོ། །
༣ མཐར་ཐུག་གི་བདེ་ཆེན་གྱི་མཚན་གྱི་རྣམ་གྲངས།
གསུམ་པ་ནི། དེ་ལྟའི་སྟོང་ཉིད་ཟབ་མོ་དེ་ཉིད་དོན་དམ་མཐར་ཐུག་གི་བདེ་བ་ཆེན་པོའང་ཡིན་
ཏེ༑ དེ་ལ་ཡང་མཚན་གྱི་རྣམ་གྲངས་དུ་མ་གསུངས་ཏེ། རྡོ་རྗེ་མི་ཕྱེད་ཅེས་བྱར་བརྗོད། །ཅེས་པ་ལྟར།
རྣམ་པར་རྟོག་པའི་མཚོན་ཀྱིས་མི་ཆོད་ཅིང་མི་ཤིགས་ལ། འཇོམས་ཕྱིར་རྡོ་རྗེ་ཞེས་པར་བརྗོད། །
ཅེས་པ་ལྟར། མཚན་མ་དང་རྣམ་རྟོག་སོགས་འཇོམས་པར་ནུས་པས་ན་རྡོ་རྗེ། ཞེས་སོགས་དང༌།
བདེ་བ་ཆེན་པོའི་རང་བཞིན་ཡིན་པས་ཐིག་ལེ་ཞེས་དང༌། ཧེ་ནི་རྒྱུ་སོགས་སྟོང་པ་ཉིད། །རུ་ནི་
ii8



པོད་གསུམ་པ།
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
ཚོགས་དང་བྲལ་བ་སྟེ། །ཀ་ནི་གང་དུའང་མི་གནས་པའོ། །ཞེས་པ་ལྟར་གྱི་དོན་དང་ལྡན་པས་སྡེ་
རུ་ཀ་ཞེས་དང་། སངས་རྒྱས་ཐམས་ཅད་ཀྱི་བདེ་བ་ཆེན་པོ་འདུས་པས་འདུས་པ་ཞེས་དང༌། འཕོ་
བའི་བག་ཆགས་སྤངས་པས་སྡོམ་པ་སྟེ། རང་བཞིན་འགྱུར་མེད་ཀྱི་བདེ་བ་ཡིན་པས་བདེ་མཆོག
ཞེས་དང༌། ཧེ་ནི་སྙིང་རྗེ་ཆེན་པོ་སྟེ། །ཞེས་པ་ལྟར། ཧེ་ཞེས་པ་དང༌། སྙིང་རྗེ་ཆེན་པོ་ཞེས་དང༌།
ལམ་བསྒོམས་པའི་སྟོབས་ཀྱིས་མིན་གྱི་གདོད་ནས་རང་བཞིན་གྱིས་སྒྲིབ་པ་ཐམས་ཅད་སྤངས་ཤིང་།
བདག་རིག་གཞན་རིག་ཐམས་ཅད་པའི་ཆོས་དབྱིངས་ཡེ་ཤེས་སུ་གནས་པས་སངས་རྒྱས་ཏེ་དང་
པོའི་སངས་རྒྱས་ཞེས་ཏེ། འགྲེལ་ཆེན་དྲི་མ་མེད་པའི་འོད་དུ། དང་པོའི་སྒྲ་ནི་ཐོག་མ་དང་ཐ་མ་མེད་
པའི་དོན་ཏེ། ཞེས་སོ་དོན་དམ་བྱང་ཆུབ་སེམས་ཞེས་ཏེ། རྡོ་རྗེ་ཕྲེང་བའི་རྒྱུད་དུ། དབྱིངས་ནི་བྱང་
ཆུབ་སེམས་སུ་གསུངས། །ཞེས་དང༌། སམ་བུ་ཊིར། དྲི་མེད་ཤེལ་དང་མཚུངས་པའི་འོད། །བྱང་
ཆུབ་སེམས་ནི་འོད་གསལ་བ། །ཡེ་ཤེས་ལྔ་ཡི་དངོས་པོ་ཉིད། །ཅེས་དང༌། བྱང་ཆུབ་སེམས་འགྲེལ་
ལས། དེ་བཞིན་ཉིད་དང་ཡང་དག་མཐའ། །མཚན་མ་མེད་དང་དོན་དམ་ཉིད། །བྱང་ཆུབ་སེམས་
མཆོག་དེ་ཉིད་དང༌། །སྟོང་པ་ཉིད་དུ་འང་བཤད་པ་ཡིན། །ཞེས་སོགས་དང༌། སོགས་པ་ལྷན་ཅིག་
སྐྱེས་པའི་དགའ་བ་སོགས་མིང་དུ་མ་བཏགས་ཀྱང་དོན་རང་བཞིན་འགྱུར་མེད་ཀྱི་བདེ་བ་ཆེན་པོར་
གཅིག་ གོ་། ཞེས་སྟོན་པར་མཛད་པའི་བླ་མ་དམ་པའི་ཞབས་ལ་འདུད་དོ། །
འགྲེལ་ཆེན་ལས། དེ་བཞིན་དུ་ཝཾ་ཡིག་དང༌། བདེ་བ་ཆེན་པོ་དང་། ཆགས་པ་ཆེན་པོ་དང༌།
ལྷན་ཅིག་སྐྱེས་པ་དང༌། མཆོག་ཏུ་མི་འགྱུར་བ་དང༌། ཐིག་ལེ་དང༌། དེ་ཁོ་ན་ཉིད་དང༌། ཡེ་ཤེས་
དང༌། རྣམ་པར་དག་པའི་སེམས་ཀྱི་མིང་རྣམས་ཀྱི་ནང་ནས་ཝཾ་ཡིག་གཅིག་པུ་གཙོ་བོའི་མིང་མ་
ཡིན་ཏེ། ཐམས་ཅད་ཀྱིས་ཀྱང་ཕྱག་རྒྱ་ཆེན་པོ་ལྷན་ཅིག་སྐྱེས་པའི་དགའ་བ་འགྱུར་བ་མེད་པའི་བདེ་
བ་གོ་བར་བྱེད་པའི་ཕྱིར་ཏེ། ཞེས་སོ། ། །
༤ བདེ་སྟོང་ཟུང་འཇུག་གི་མཚན་གྱི་རྣམ་གྲངས་བསྟན་པའི་སྒོ་ནས་བསྟོད་པ།
བཞི་པ་ནི། དེ་ལྟ་བུའི་མཐར་ཐུག་གི་བདེ་བ་ཆེན་པོ་དེ་བདག་རིག་གཞན་རིག་ཐམས་ཅད་
པ་ཡིན་པས་ཤེས་པ་དང༌། སྟོང་ཉིད་ཟབ་མོ་དེ་མངོན་སུམ་དུ་རྟོགས་བྱ་ཡིན་པས་ཤེས་བྱའི་མཆོག་
ཏེ༑ དེ་འདྲའི་ཤེས་དང་ཤེས་བྱ་གཅིག་པའི་སྐུ་དེ་ཉིད་སྔར་བཤད་མ་ཐག་པ་ལྟར་གྱིས་བདེ་སྟོང་
19



སྤྱིའི་དེབ་སོ་གཉིས་པ།
ཇོ་ནང་དཔེ་ཚོགས།
གཉིས་ཀ་ཡིན་པས་རྡོ་རྗེ་སེམས་དཔའ་དང་། ཨེ་ཝཾ་ཞེས་དང་། དུས་ཀྱི་འཁོར་ལོ་དང་། འཁོར་ལོ་
སྡོམ་པ་དང༌། དགྱེས་པ་རྡོ་རྗེ་དང༌། སྒྱུ་འཕྲུལ་དྲ་བ་དང་གསང་བ་འདུས་པ་དང༌། སངས་རྒྱས་
རིན་ཆེན་ཟ་མ་ཏོག་ཅེས་པ་ལ་སོགས་ཀྱི་མིང་དུ་མ་བཏགས་ཀྱང་དོན་སྔར་བཤད་ལྟར་གྱི་བདེ་སྟོང་
ཟུང་འཇུག་ཏུ་དོན་གཅིག་པར་སྟོན་པའི་བླ་མ་དམ་པའི་ཞབས་ལ་འདུད་དོ། །
༈ དུས་འཁོར་རྩ་རྒྱུད་ལས། རྡོ་རྗེ་ཅན་དང་ཨེ་ཝཾ་དང༌། །རྡོ་རྗེ་ཅན་དང་རྡོ་རྗེ་སེམས། །རྡོ་རྗེ་
འཇིགས་བྱེད་དབང་ཕྱུག་དང༌། །ཧེ་རུ་ཀ་དང་དུས་འཁོར་དང་། །དང་པོའི་སངས་རྒྱས་ལ་སོགས་
མིང་། །སྣ་ཚོགས་ཡུམ་གྱི་ཐ་སྙད་ཀྱིས། །རྒྱུད་གཞན་དག་ཏུ་བདག་གིས་བརྗོད། །ཅེས་སོ། །
༦ གཞི་ལམ་འབྲས་གསུམ་གྱི་དགོངས་དོན་ཕྱིན་ཅི་མ་ལོག་པར་རྟོགས་ནས་
སྟོན་པའི་རྒྱུ་མཚན་གྱིས་བླ་མ་ལ་གུས་པས་འདུད་པ། །
དྲུག་པ་ནི། སྤྱིར་གསུང་རབ་ལས། གཞི་དང་ལམ་དང་འབྲས་བུ་གསུམ་གསུངས་ཤིང་། དེའི་
ནང་ནས་འདིར་དོན་དམ་མཐར་ཐུག་གི་ཀུན་གཞི་སྟོན་ཏེ། སྔར་བསྟན་མ་ཐག་པའི་མཐར་ཐུག་གི་
བདེ་སྟོང་ཟུང་དུ་འཇུག་ཅིང་སོ་སོར་དབྱེར་མེད་ལ་གཅིག་ཉིད་ཡིན་པས་རོ་མཉམ་ཞིང་རྣམ་རྟོག་
སོགས་ཀྱིས་མི་ཤིགས་ཤིང་འཇོམས་པར་མི་ནུས་པ་དང༌། རྒྱུ་རྐྱེན་གྱིས་མ་བསྐྱེད་པར་བདག་རིག་
གཞན་རིག་ཐམས་ཅད་པ་ཡིན་པས་རང་བྱུང་གི་ཡེ་ཤེས་དང༌། གདོད་ནས་དང་པོར་རམ་རང་
བཞིན་གྱིས་སངས་རྒྱས་པ་ན་དང་པོའི་སངས་རྒྱས་ཞེས་པའི་མིང་གི་རྣམ་གྲངས་ཅན་གྱི་དོན་དམ་
ཆོས་སྐུ་ནི་མ་དག་པ་དང་མ་དག་དག་པའི་གནས་སྐབས་ཀྱི་གང་ཟག་གི་རྒྱུད་ཀྱི་སེམས་ཀྱི་ཆོས་
ཉིད་དུ་ཡོད་ཅིང༌། གློ་བུར་དྲི་མའང་དེའི་རྒྱུད་ལ་གནས་པས་རྒྱུད་དྲི་མ་ཅན་ལ་ཡོད་པའི་ཆོས་
ཉིད་ཡིན་པས་དྲི་བཅས་དེ་བཞིན་ཉིད་ནི་)ཅེས་རྣམ་བཞག་བྱས་པ་སྟེ། དེ་ལྟར་ན་སེམས་ཅན་
ཐམས་ཅད་ཀྱི་སེམས་ཀྱི་རྒྱུད་ལ་ཆོས་ཉིད་དུ་ཡོད་ཅིང་མཁའ་ལ་རླུང་རྟེན་པ་བཞིན་དེ་ལ་བརྟེན་
ནས་ཐར་ལམ་ལ་འབད་པས་ཐར་པ་འཐོབ་ལ། སྡིག་པ་བསགས་པས་ངན་སོང་དུ་འགྲོ་བའི་ཕྱིར་
ཀུན་གྱི་གཞིར་ཡོད་པར་སྟོན་པའི་བླ་མ་དམ་པའི་ཞབས་ལ་འདུད། །
་ གལ་ཏེ་ཀུན་གཞི་ཞེས་པ་རྣམ་ཤེས་ཚོགས་བརྒྱད་ཀྱི་ཡ་གྱལ་དེ་ཁོ་ན་མིན་ནམ་སྙམ་ན།
རz
20



པོད་གསུམ་པ།
ཉ་དབོན་ཀུན་དགའ་དཔལ། །
བསྟན་པ་སྤྱི་འགྲེལ་གྱི་རྣམ་བཤད། །
སེམས་ཀྱི་རང་བཞིན་འོད་གསལ་ཞེས་བཤད་པའི་ཆོས་ཉིད་དེ་ཀུན་གཞིའི་རྣམ་ཤེས་ཀྱིའང་རྟེན་
ཡིན་ཏེ། དེའི་ཡང་དེ་བཞིན་ཉིད་ཡིན་པའི་ཕྱིར། རྒྱུད་བླ་མའི་འགྲེལ་བར་མདོའི་ལུང་དྲངས་པར།།
ཐོག་མ་མེད་དུས་ཅན་གྱི་དབྱིངས། །ཆོས་རྣམས་ཀུན་གྱི་གནས་ཡིན་ཏེ། །དེ་ཡོད་པས་ན་འགྲོ་ཀུན་
དང༌། །མྱ་ངན་འདས་པ་འཐོབ་པར་འགྱུར། །ཞེས་དང༌། རྒྱུད་བླར། ས་ནི་ཆུ་དང་ཆུ་རླུང་ལ། །རླུང་
ནི་མཁའ་ལ་རབ་ཏུ་གནས། །མཁའ་ནི་རླུང་དང་ཆུ་དག་དང༌། །ས་ཡི་ཁམས་ལ་གནས་མ་ཡིན། །
དེ་བཞིན་ཕུང་པོ་ཁམས་དབང་རྣམས། །ལས་དང་ཉོན་མོངས་དག་ལ་གནས། །ལས་དང་ཉོན་
མོངས་ཚུལ་བཞིན་མིན། །ཡིད་ལ་བྱེད་ལ་རྟག་ཏུ་གནས། །ཚུལ་བཞིན་མ་ཡིན་ཡིད་བྱེད་ནི། །སེམས་
ཀྱི་དག་པ་ལ་རབ་གནས། །སེམས་ཀྱི་རང་བཞིན་ཆོས་རྣམས་ནི། །ཐམས་ཅད་ལ་ཡང་གནས་པ་
མེད། །ཅེས་སོ། །དེ་མངོན་དུ་བྱེད་པའི་ལམ་མཐར་ཐུག་ནི། སྔར་བཤད་ལྟར་དྲི་བཅས་སུ་བཞག་
པའི་དེ་བཞིན་ཉིད་དང་པོའི་སངས་རྒྱས་དེ་ཉིད་རང་རང་གི་ངོ་བོ་གློ་བུར་དྲི་མའི་སྦུབས་ལས་གདོད་
ནས་གྲོལ་ཡང་། དེ་ ཅན་གྱི་སེམས་ཅན་གྱི་སེམས་རྒྱུད་གློ་བུར་དྲི་མས་བཅིངས་པ་ལས་གྲོལ་
བའི་ཐབས་སུ་ལམ་རྡོ་རྗེའི་རྣལ་འབྱོར། ཞེས་དང་། ལམ་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལམ་
ཤིན་ཏུ་རྣལ་འབྱོར་དང༌། ཕྱག་རྒྱ་ཆེན་པོ་སྒོམ་པའི་ལམ་ཡན་ལག་དྲུག་དང་བཅས་པ་འབྲས་བུ་
མཐར་ཐུག་གི་ཉེ་ལམ་དུ་སྟོན་པའི་བླ་མ་དམ་པའི་ཞབས་ལ་འདུད། །
ཡང་ན་དོན་དམ་གྱི་རྡོ་རྗེའི་རྣལ་འབྱོར་ནས་ཕྱག་རྒྱ་ཆེན་པོའི་བར་བསྒོམ་བྱ་ལ་སྦྱོར་རོ། །
མངོན་དུ་གྱུར་པའི་འབྲས་བུ་ནི། གདོད་ནས་གཞི་ལ་བཞུགས་པའི་དང་པོའི་སངས་རྒྱས་དེ་རྣམ་
པར་མི་རྟོག་པའི་ལམ་གྱི་ཐབས་མཆོག་གིས་ཏེ་ཕྱག་རྒྱ་ཆེན་པོ་སྒོམ་པའི་ལམ་རྣམ་པར་མི་རྟོག་
པའི་ཞི་ལྷག་ཟུང་འཇུག་བསྒོམས་པའི་སྟོབས་ཀྱིས་རང་གི་ངོ་བོ་གདོད་ནས་རང་བཞིན་གྱི་དྲི་མ་མེད་
པར་མ་ཟད་ལམ་བསྒོམ་པ་མཐར་ཐུག་པའི་གང་ཟག་གི་རྒྱུད་ལ་ཡང་གློ་བུར་དྲི་མ་ཀུན་སྤངས་སམ་
མེད་པར་གྱུར་པའི་དྲི་མེད་དེ་བཞིན་ཉིད་དག་པ་གཉིས་ལྡན་ཞེས་གྲགས་པ་དེ་མཐར་ཐུག་གི་
འབྲས་བུའི་གཙོ་བོ་ཡིན་ལ་དེ་ཡང་སྔར་མེད་གསར་དུ་སྐྱེས་པ་མ་ཡིན་གྱིས་ལམ་བསྒོམ་པ་མཐར་
ཐུག་པའི་སྟོབས་ཀྱིས་མངོན་དུ་གྱུར་པ་ཙམ་མམ་ཐོབ་པ་ཙམ་ལ་འབྲས་བུར་》བཞག་གོ །ཞེས་དང་།
སྐྱེད་འབྲས་གཟུགས་སྐུ་རྣམ་གཉིས་གཞན་བྱུང་ཡེ་ཤེས་བཞི་དང་བཅས་པ་ཐོབ་བྱའི་འབྲས་བུ་
121



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཕུན་སུམ་ཚོགས་པ་སྟེ། དཔེར་ན་ནམ་མཁར་སྤྲིན་དང་རྡུལ་དང་ཁུག་རྣ་སོགས་ཡོད་པ་ཡང་འཐོར་
བྱེད་རླུང་དྲག་པོའི་སྟོབས་ ཀྱིས་ སྤྲོན་སོགས་སངས་པའི་འདུས་མ་བྱས་ནམ་མཁའ་བཞིན་ཏེ་
སྤྲིན་སོགས་ཀྱིས་འདུས་མ་བྱས་ནམ་མཁའི་ངོ་བོ་ལ་ཕན་གནོད་སོགས་ཅི་ཡང་མ་བྱས་པ་ལྟར་གློ་
བུར་དྲི་མས་ཀྱང་གཞི་ལ་ཡོད་པའི་དོན་དམ་ཆོས་སྐུའི་ངོ་བོ་ལ་ཕན་གནོད་ཅི་ཡང་མ་བྱས་ལ་གློ་
བུར་དྲི་མས་དེ་ཇི་ལྟ་བ་བཞིན་གཞན་འབྱུང་ཡེ་ཤེས་ཀྱིས་མངོན་སུམ་དུ་མཐོང་བའི་གེགས་བྱས་
ཤིང་བསྐྱེད་འབྲས་མཐར་ཐུག་འབྱུང་བའི་གེགས་བྱེད་པ་ཡིན་ནོ། །ཞེས་ སྟོན་པའི་བླ་མའི་ཞབས་
ལ་འདུད་དོ། །གཞི་ལམ་འབྲས་བུ་དང་མཐུན་པར་བསྟོད་པའོ། །ཞེས་མཆན་བུར་རོ། ། དེ་
ཙ ཚོགས་གཉིས་
༧ ཚོགས་གཉིས་ཀྱི་འབྲས་བུ་སྐུ་གཉིས་འཕྲིན་ལས་དང་བཅས་པ་ཕྱིན་ཅི་མ་ལོག་པར་
རྟོགས་ནས་སྟོན་པའི་རྒྱུ་མཚན་གྱིས་བླ་མ་ལ་
གུས་པས་འདུད་པ། །
བདུན་པ་ནི། ལམ་བསྒོམ་པ་མཐར་ཐུག་པའི་ཐོབ་བྱའི་འབྲས་བུ་དེ་ཡང་དོན་གཉིས་ཕུན་
སུམ་ཚོགས་པ་ཞིག་སྟེ་བསྒོམ་བྱ་རང་བཞིན་འགྱུར་མེད་འོད་གསལ་ཕྱག་རྒྱ་ཆེན་པོ་བསྒོམ་པའི་
རྣམ་པར་མི་རྟོག་པའི་གཞན་བྱུང་ཡེ་ཤེས་ཀྱི་ཚོགས་བསྒོམ་པ་མཐར་ཐུག་པའི་སྟོབས་ཀྱིས་རང་
བྱུང་གི་ཡེ་ཤེས་སྒྲིབ་བྱེད་ཀྱི་གློ་བུར་དྲི་མའི་སྦུབས་བཅོམ་པའི་སྟོབས་ཀྱིས་འདུས་མ་བྱས་པའི་ཡོན་
ཏན་མཐའ་ཡས་པ་ཅན་གྱི་དོན་དམ་ཆོས་སྐུ། མངོན་དུ་གྱུར་པ་ཡི་སྒོ་ནས་རང་དོན་ཕུན་སུམ་
ཚོགས་པ་གྲུབ་པར་སྟོན་པའི་བླ་མའི་ཞབས་ལ་འདུད། །
ཡང་སེམས་ཅན་ཐམས་ཅད་ལ་སེམས་ཀྱི་རང་བཞིན་འོད་གསལ་དོན་དམ་ཆོས་སྐུ་ཡོད་
ཀྱང༌། མ་རིག་པས་བསྒྲིབས་པས་དེ་མི་མཐོང་ཞིང་མ་རྟོགས་པར་ཟག་བཅས་ལས་ཉོན་གྱི་དབང་
གིས་ཁམས་གསུམ་འཁོར་བར་འགྲོ་ཞིང་འཁོར་བས་སྡུག་བསྔལ་བའི་སེམས་ཅན་རྣམས་ལ་སྡུག་
བསྔལ་རྒྱུ་བཅས་དང་བྲལ་བར་བྱེད་པའི་བརྩེ་བ་ཆེན་པོའི་ལྷག་བསམ་གྱིས་བསྐུལ་ཏེ་ཚེ་འདིར་
ཕན་པ་དང༌། ཕྱི་མར་བདེ་བའམ་གནས་སྐབས་སུ་ཕན་པ་མངོན་མཐོ་དང་གཏན་དུ་ཕན་པ་ངེས་
ལེགས་ཀྱི་བདེ་བ་ཆེན་བོ་སྒྲུབ་བྱེད་ཀྱི་བསོད་ནམས་ཀྱི་ཚོགས་བསགས་པའི་སྟོབས་ཀྱིས་ནི་ཀུན་
122



པོད་གསུམ་པ།
ཉ་དབོན་ཀུན་དགའ་དཔལ། །
བསྟན་པ་སྤྱི་འགྲེལ་གྱི་རྣམ་བཤད།
རྫོབ་ཀྱི་གཟུགས་སྐུ་ཕུན་སུམ་ཚོགས་པ་མཐར་ཐུག་པ་གཉིས་རབ་ཏུ་བསྐྱེད་ནས་ཐོབ་པར་བྱ་
བའི་སྟོབས་ཀྱིས་གཞན་དོན་ཕུན་སུམ་ཚོགས་པ་མཐར་ཐུག་པ་གྲུབ་པར་སྟོན་པའི་བླ་མ་ ་དམ་
པའི་ཞབས་ལ་འདུད་དོ། །
དེ་ཡང་རྒྱུད་བློ་མར། རང་དོན་གཞན་དོན་དོན་དམ་སྐུ་དང་ནི། །དེ་ལ་བརྟེན་པ་ཀུན་རྫོབ་སྐུ་
ཉིད་དོ། །བྲལ་དང་རྣམ་པར་སྨིན་པའི་འབྲས་བུ་ཡི། །ཡོན་ཏན་དབྱེ་བ་དྲུག་ཅུ་བཞི་འདི་དག །ཅེས་
སོགས་སོ། །གལ་ཏེ་འདུས་མ་བྱས་པའི་དོན་དམ་ཆོས་སྐུ་རང་ལ་ཡོད་ན། རྫོགས་སྨིན་སྦྱང་བ་བྱ་མི་
དགོས་པར་འགྱུར་རོ་ཞེ་ན། དེ་ཡོད་ཀྱང་དེ་ཐོབ་པ་ལ་རྫོགས་སྨིན་སྦྱང་དགོས་སོ་ཞེས་སྟོན་ཏེ།
སེམས་ཅན་མ་བསྒྲལ་བ་བསྒྲལ་ཞེས་སོགས་སྨོན་ལམ་རྒྱ་མཚོ་སྟེ་མཐའ་ཡས་པ་ཡོངས་སུ་རྫོགས་
པའམ་གྲུབ་ཅིང་མཐར་ཕྱིན་པ་དང༌། སེམས་ཅན་རྒྱ་མཚོ་སྟེ་མཐའ་ཡས་པ་ཡོངས་སུ་སྨིན་པ་སྟེ།
སྤང་བྱ་ཅི་རིགས་པ་སྤང་རུང་དང་གཉེན་པོ་སྐྱེ་རུང་དུ་བྱས་པ་སྟེ། མདོ་སྡེ་རྒྱན་ལས། ཇི་ལྟར་རྨ་དང་
ཟས་ལ་དེ་དག་གི །གཟག་དང་སྤྱད་དུ་རུང་བ་སྨིན་འདོད་ལྟར། །དེ་བཞིན་རྟེན་འདིར་ཕྱོགས་གཉིས་
ཞི་བ་དང་། །ཡོངས་སུ་སྤྱད་པ་སྨིན་པ་ཉིད་དུ་བསྟན། །ཞེས་པ་ལྟར། སྐལ་པ་དང་ལྡན་པའི་སེམས་
ཅན་རྣམ་པར་དག་པའི་ལམ་སྐྱེ་རུང་དུ་བྱས་པ་དང༌། སངས་རྒྱས་ཀྱི་ཞིང་ཁམས་རྒྱ་མཚོ་སྟེ་མཐའ་
ཡས་པ་ཡོངས་སུ་དག་པར་བྱས་པ་ནི་སྦྱངས་པ་སྟེ། དེ་ལྟར་རྫོགས་སྨིན་སྦྱངས་ནས་རྫུན་པ་བསླུ་
བའི་ཆོས་ཅན་མ་ཡིན་གྱི་ཡང་དག་པར་བདེན་ཅིང་བརྟན་པས་མི་བསླུ་བའི་མཐའ་དོན་དམ་ཆོས་
ཉིད་ཀྱི་སྐུ་ལ་ཐིམ་པར་ཏེ། མངོན་དུ་གྱུར་ཀྱང་ནམ་ཡང་འབྲལ་མི་རུང་བར་གྱུར་པའི་ཡེ་ཤེས་
བཞིའི་བདག་ཉིད་ཀྱི་གཟུགས་ཀྱི་སྐུར་འཚང་རྒྱ་བ་སྟོན་པའི་བླ་མ་དམ་པའི་ཞབས་ལ་འདུད་དོ། །
དེ་ཡང་སྨོན་ལམ་རྒྱ་མཚོ་ཞེས་པ་བཟང་པོ་སྤྱོད་པའི་མདོ་ལ་སོགས་པར་གསུངས་པ་ལྟར་
ཏེ་དེ་ཡོངས་སུ་རྫོགས་པའི་དོན་ནི་འཁོར་བ་སྤྱི་ཙམ་མཐའ་ཡོད་ལྟར་ན་མཐར་འཁོར་བའི་སེམས་
ཅན་ཐམས་ཅད་སངས་རྒྱས་ལ་དགོངས་པ་ཡིན་ལ། མཐའ་མེད་ལྟར་ནི་ཕྲིན་ལས་ལྷུན་གྱིས་གྲུབ་
ཅིང་རྒྱུན་མི་འཆད་པ་མངའ་བས་གེགས་མེད་ན་སེམས་ཅན་ཐམས་ཅད་མྱང་འདས་ལ་འགོད་པར་
ནུས་པའི་རྒྱུ་ཚང་བ་ཙམ་ལ་དགོངས་སོ། །ཞིང་ཡོངས་སུ་དག་པའམ་ཞིང་ཡོངས་སུ་སྦྱངས་པ་ནི་དྲི་
མ་མེད་པར་གྲགས་པས་བསྟན་པའི་མདོར། སངས་རྒྱས་ ཀྱི་ཞིང་ཡོངས་སུ་སྦྱོང་བ་ནི། རང་གི་
123



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
སེམས་ཡོངས་སུ་སྦྱོང་བའོ། །ཞེས་པ་ལྟར་ཡང་ཡིན་ལ། རང་ཞིང་གང་དུ་སངས་རྒྱས་ནས་མཐའ་
ཡས་པའི་སེམས་ཅན་མངོན་མཐོ་དང་ངེས་ལེགས་ལ་འགོད་ནུས་པའི་ཞིང་དུ་བྱས་པ་ཡིན་གྱི་གསེར་
ལ་སོགས་པ་ལས་གྲུབ་པའི་ཞིང་དུ་བྱས་པ་ཁོ་ན་མི་དགོས་ཏེ། སྟོན་པ་ཤཱཀྱའི་རྒྱལ་པོ་འདི་ལྟ་བུས་
སངས་རྒྱས་ཀྱི་ཞིང་མ་སྦྱངས་པའི་སྐྱོན་དུ་འགྱུར་རོ། །ཞིང་ཁམས་རྒྱ་མཚོ་ཞེས་པ་ནི་འཇིག་རྟེན་གྱི་
ཁམས་ལ་མཐའ་མེད་ཅིང་བྱང་ཆུབ་སེམས་དཔའ་རེ་རེ་ཡང་ལོངས་སྤྱོད་རྫོགས་སྐུར་སངས་རྒྱས་
ནས་སྔོན་ངས་བསྒྲལ་ལོ་ཞེས་སྨོན་ལམ་བཏབ་པའི་སེམས་ཅན་མཐའ་ཡས་པ་ཞིང་མཐའ་ཡས་
པ་རྣམས་ན་ཡོད་པ་རྣམས་རྗེས་སུ་བཟུང་བའི་དོན་དུ་སྤྲུལ་པའི་སྐུ་མཐའ་ཡས་པར་འཚང་རྒྱ་བར་
སྟོན་པའམ། འཇམ་དཔལ་གྱི་ཞིང་ལྟ་བུ་ལ་ད་ལྟའི་བདེ་བ་ཅན་གྱི་ཞིང་ཡང་སྟོང་གསུམ་གྱི་ཆུ་ཞིང་
གི་ནང་དུ་ལག་འཐིལ་བཞག་པ་ལྟ་བུར་ཞིང་དེའི་ནང་གི་ཆ་ཅུང་ཟད་ཙམ་དུ་གསུངས་པ་ལྟར་
མཐའ་ཡས་པ་ལ་དགོངས་པའམ། སྟོན་པ་འདིའི་ཞིང་འདི་ལྟ་བུ་མཚོན་ན། འཛམ་བུའི་གླིང་བྱེ་བ་
ཕྲག་བརྒྱ་ལ་སོགས་པ་ཡོད་པ་ལ་དགོངས་སོ། །གལ་ཏེ་སངས་རྒྱས་ཐོབ་པའི་ཚེ་ཡང་དག་པའི་
མཐའ་ལ་ཐིམ་ན་ཡེ་ཤེས་མེད་པར་འགྱུར་ཞིང་དེ་ལྟར་འདོད་ན་ནི་ཤིན་ཏུ་ལེགས་ཏེ། ཀླུ་སྒྲུབ་ཡབ་
སྲས་ཟླ་གྲགས་ཞི་བ་ལྷ་ལ་སོགས་པའི་དབུ་མ་པའི་བཞེད་པའོ། །ཞེ་ན། །
ཟས་གོས་ལོངས་སྤྱོད་ལ་སོགས་པའི་དགོས་པའི་དོན་སྟེར་བའི་བུམ་པ་བཟང་བོ་དང༌། ཉི་
མའི་དཀྱིལ་འཁོར་དང༌། ཡིད་བཞིན་གྱི་ནོར་བུ་དང༌། དཔག་བསམ་གྱི་ཤིང་དང༌། སུམ་ཅུ་རྩ་
གསུམ་པའི་ལྷ་ཡི་རྔ་བོ་ཆེ་བཞིན་དུ་སེམས་ཅན་གྱི་དོན་བསྒྲུབ་པར་མི་འབད་པ་སྟེ། དེ་བསྒྲུབ་པའི་
འབད་རྩོལ་མེད་ཅིང་འདི་དང་འདི་ལ་ཕན་པ་འདི་བྱའོ་ཞེས་མི་རྟོག་པ་སྟེ། འདི་ལྟར་བྱའོ་སྙམ་པའི་
རྣམ་རྟོག་མེད་ཀྱང་བདག་ལ་བརྟེན་ནས་སེམས་ཅན་རྣམས་ཀྱིས་གང་བསམ་པའི་འདོད་དོན་ཐམས་
ཅད་བསམ་པ་ཙམ་གྱིས་འབྱུང་བར་གྱུར་ཅིག་ཅེས་སོགས་ཀྱི་སྔོན་གྱི་སྨོན་ལམ་གྱི་འཕེན་པ་ཡོངས་
སུ་རྫོགས་པའི་སྟོབས་ཀྱིས་གཞན་ཕན་ནམ་ཕྲིན་ལས་འབད་མེད་ལྷུན་གྲུབ་ཏུ་ཕྱོགས་དུས་ཀུན་ཏུ་
འབྱུང་བར་སྟོན་པའི་བླ་མ་དམ་པའི་ཞབས་ལ་འདུད་དོ། །
དེ་ལྟར་ན་ནོར་བུ་དང་དཔག་བསམ་གྱི་ཤིང་ལྟ་བུ་ལས་དགོས་འདོད་འབྱུང་བ་དཔེར་མཛད་
ནས་སངས་རྒྱས་ཀྱི་ཕྲིན་ལས་འབྱུང་བར་ཞི་བ་ལྷ་དང་ཟླ་གྲགས་ཀྱིས་གསུངས་པའི་དགོངས་དོན་
124



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
1 པོད་གསུམ་པ།
ཡང་ཡང་ཡེ་ཤེས་མེད་བཞིན་དུ་ཕྲིན་ལས་འབྱུང་བ་ལ་དགོངས་པ་མིན་གྱི་རྣམ་རྟོག་མེད་བཞིན་དུ་
གཞན་ཕན་འབྱུང་བ་ལ་དགོངས་པ་ཁོ་ན་སྟེ་དེ་དག་གི་གསུང་རབ་བལྟས་པས་ཤེས་སོ། །འདིར་
མང་དོགས་པས་མ་བྲིས་སོ། ། 1
1: ར ལ་
༨ འཁོར་ལོ་རིམ་གསུམ་སོགས་ཐམས་ཅད་ཀྱི་མཐར་ཐུག་ཕྱིན་ཅི་མ་ལོག་པར་
རྟོགས་ནས་སྟོན་པའི་རྒྱུ་མཚན་གྱིས་བླ་མ་ལ་
གུས་པས་འདུད་པ།
བརྒྱད་པ་ནི། སྔར་དགོངས་པ་ངེས་འགྲེལ་གྱི་མདོ་དྲངས་པ་ལྟར། ཆོས་འཁོར་གསུམ་པ་ལས་
ངེས་དོན་མཐར་ཐུག་པ་ལེགས་པར་རྣམ་པར་ཕྱེ་ནས་གསལ་པོར་སྟོན་གྱི་སྦས་པའི་རྣམ་པས་
བསྟན་པ་མ་ཡིན་པས་འཁོར་ལོ་ཐ་མ་འམ་གསུམ་པ་ནི། ཆོས་ཀྱི་འཁོར་ལོ་མཐར་ཐུག་པ་ཡིན་ཅིང་
དེའི་དགོངས་དོན་ཇི་ལྟ་བ་བཞིན་སྟོན་པ་དང་། ཐེག་པ་གསུམ་ལས་ཐེག་པའི་མཐར་ཐུག་པའམ་
རབ་ཀྱི་མཐར་ཕྱིན་པའི་ཐེག་པ་ནི་ཐེག་པ་ཆེན་པོ་སྟེ་དེའི་དགོངས་དོན་ཇི་བཞིན་སྟོན་པ་དང༌།
ཐེག་པ་ཆེན་པོའི་ཡང་རབ་ཀྱི་མཐར་ཐུག་པ་ནི་གཙང་བདག་བདེ་དང་རྟག་པའི་བདེ་བར་གཤེགས་
པའི་སྙིང་པོ་དངོས་སུ་གསལ་བར་སྟོན་པའི་ཐེག་པ་དང་
། བདེ་གཤེགས་སྙིང་པོའི་མཐར་ཐུག་པ་
ནི་གཙང་ཞིང་རྟག་ལ་བདེ་བ་ཆེན་པོའོ། །ཞེས་སྟོན་པའི་བླ་མ་དམ་པའི་ཞབས་ལ་འདུད་དོ། །
དེ་ཡང་ཐེག་པ་གསུམ་གྱི་ངེས་འབྱུང་ལ། །ཐེག་པ་གཅིག་གི་འབྲས་བུར་གནས། །ཞེས་
སོགས་སོ། །དེ་ཡང་གཙང་ཞིང་རྟག་ལ་བདེ་བ་མ་ཡིན་པའི་བདེ་གཤེགས་སྙིང་པོ་མཚན་ཉིད་པ་
མེད་མོད་ཀྱི་འདི་ན་ལ་ལ་ཆོས་ཉིད་སྤྲོས་བྲལ་ཙམ་བདེ་གཤེགས་སྙིང་པོའོ་ཞེས་ཆད་སྟོང་ལ་བདེ་
གཤེགས་སྙིང་པོ་ཞེས་སྨྲ་ཞིང༌། ལ་ལ་ད་ལྟའི་སེམས་རིག་ཅིང་གསལ་ཙམ་འདི་བདེ་གཤེགས་སྙིང་
པོར་འདོད་པ་དང་། འགའ་ཞིག་ཀུན་གཞིའི་རྣམ་ཤེས་ལ་དེར་འདོད་པ་དང༌། གཞན་དག་ནི་འདུས་
བྱས་སམ་འདུས་མ་བྱས་སམ་ཟག་བཅས་ཟག་མེད་གང་དུ་ཡང་ངོས་གཟུང་རྒྱུ་མེད་པར་ཀུན་གཞི་
རྣམ་ཤེས་ཀྱི་སྟེང་དུ་ཡོད་པའི་སངས་རྒྱས་ཀྱི་ས་བོན་ཙམ་ལ་དེར་འདོད་པ་སོགས་ཕྱིན་ཅི་ལོག་
ཏུ་འདོད་པ་དགག་པའི་ཕྱིར་སྙིང་པོའི་མཐར་ཐུག་བདེ་ཆེན་ཞེས་སྨོས་སོ། །
125



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཡང་སངས་རྒྱས་ཀྱི་བསྟན་པ་ལུང་དང་རྟོགས་པའི་མཐར་ཐུག་པ་ཐེག་པ་ཆེན་པོའི་ལུང་དང་
རྟོགས་པའི་ཆོས་དང༌། ཐེག་པ་ཆེན་པོའི་ལུང་རྟོགས་ཀྱི་མཐར་ཐུག་པ་སྔགས་ཀྱི་ཐེག་པའི་ལུང་
རྟོགས་དང་། སྔགས་ཀྱི་ཐེག་པའི་ལུང་རྟོགས་ཀྱི་མཐར་ཐུག་པ་དུས་ཀྱི་འཁོར་ལོའི་ལུང་དང་
རྟོགས་པའི་ཆོས་དང༌། དུས་ཀྱི་འཁོར་ལོའི་ལུང་རྟོགས་ཀྱི་ཆོས་ཀྱི་མཐར་ཐུག་པ་རང་བཞིན་འགྱུར་
མེད་ཀྱི་བདེ་བ་ཆེན་པོ་དང་རྣམ་ཀུན་མཆོག་ལྡན་གྱི་སྟོང་པ་ཉིད་སྟོན་པའི་ལུང་རྟོགས་ཀྱི་ཆོས་དང་
བརྗོད་བྱ་དེ་དང་འདྲ་བའི་བདེ་བ་དང་སྟོང་ཉིད་ཟབ་མོ་སྟེ་དེ་ལྟར་ལེགས་པར་སྟོན་པའི་བླ་མ་དམ་
པའི་ཞབས་ལ་འདུད་དོ། །
དེ་ཡང་ཁ་ཅིག་ཕྱི་དུས་ཀྱི་འཁོར་ལོ་ནང་དུས་ཀྱི་འཁོར་ལོ་ཞེས་དང༌། ལ་ལ་དུས་འཁོར་
མཐར་ཐུག་འདུས་བྱས་ཁོ་ནར་འདོད་པ་ལ་སོགས་བསལ་བའི་ཕྱིར། དུས་འཁོར་མཐར་ཐུག་དེ་
འདྲའི་བདེ་སྟོང་ཟུང་འཇུག་གོ་ཞེས་སྨོས་པའོ། །འགྲེལ་ཆེན་དྲི་མེད་འོད་ལས། དེའི་ཕྱིར་གང་གི་
མཆོག་གི་དང་པོའི་སངས་རྒྱས་མི་ཤེས་པ་དེས། མཚན་ཡང་དག་པར་བརྗོད་པ་མི་ཤེས་སོ། །གང་
གིས་མཚན་ཡང་དག་པར་བརྗོད་པ་མི་ཤེས་པ་དེས། རྡོ་རྗེ་འཛིན་པའི་ཡེ་ཤེས་ཀྱི་སྐུ་མི་ཤེས་སོ། །
གང་གིས་རྡོ་རྗེ་འཛིན་པའི་ཡེ་ཤེས་ཀྱི་སྐུ་མི་ཤེས་པ་དེས། སྔགས་ཀྱི་ཐེག་པ་མི་ཤེས་སོ། །གང་གིས་
སྔགས་ཀྱི་ཐེག་པ་མི་ཤེས་པ་དེ་ཐམས་ཅད་ཀྱི་ནི་འཁོར་བ་པ་སྟེ་བཅོམ་ལྡན་འདས་རྡོ་རྗེ་འཛིན་པའི་
ལམ་དང་བྲལ་བའོ། །དེ་ལྟ་བས་ན་མཆོག་གི་དང་པོའི་སངས་རྒྱས་ནི། བླ་མ་དམ་པ་རྣམས་ཀྱིས་
བསྟན་པར་བྱ་ཞིང༌། ཐར་པ་དོན་དུ་གཉེར་བའི་སློབ་མ་དམ་པ་རྣམས་ཀྱིས་མཉན་པར་བྱའོ། །ཞེས་
སོ༑ ༑
གཞན་ཡང་སངས་རྒྱས་པའི་གྲུབ་མཐའ་བཞིའི་ནང་ནས་མཐར་ཐུག་པའི་གྲུབ་མཐའ་ནི་དབུ་
མ་ཆེན་པོའི་གྲུབ་པའི་མཐའ་དང༌། དབུ་མའི་མཐར་ཐུག་པ་དོན་དམ་པར་སྐྱེ་མེད་ནི། རྩ་ཤེས་
ལས། འགག་པ་མེད་པ་སྐྱེ་མེད་པ། །ཆད་པ་མེད་པ་རྟག་མེད་པ། །འོང་བ་མེད་པ་འགྲོ་མེད་པ། །
ཐ་དད་དོན་མིན་དོན་གཅིག་མིན། །སྤྲོས་པ་ཉེར་ཞི་ཞེས་པ་ལྟར། སྤྲོས་པའི་མཐའ་བརྒྱད་དམ་
[པ་ནི། ཡོད་མིན་མེད་མིན་ཡོད་མེད་མིན། །གཉིས་ཀའི་བདག་ཉིད་མིན་པའང་མིན། །ཞེས་པའི་
མཐའ་བཞི་ འམ། རྟག་ཆད་ཀྱི་མཐའ་དང་བྲལ་བར་ སྟོན་པར་མཛད་ པ་དང༌། མཐའ་བྲལ་ གྱི་
བ་
126



པོད་གསུམ་པ།
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
མཐར་ཐུག་པ་ནི་བྲལ་ཙམ་མ་ཡིན་གྱི་སེམས་ཀྱི་རང་བཞིན་འོད་གསལ་བ་ཡིན་ནོ། །ཞེས་སྟོན་
པར་མཛད་པ་དང༌། འོད་གསལ་གྱི་མཐར་ཐུག་པ་ནི་རང་བཞིན་འགྱུར་མེད་ཀྱི་བདེ་བ་ཆེན་པོའོ་
ཞེས་སྟོན་པར་མཛད་པའི་བླ་མ་དམ་པའི་ཞབས་ལ་འདུད་དོ། །
དེ་ཡང་རང་བཞིན་འགྱུར་མེད་ཀྱི་བདེ་ཆེན་མོ་ཡིན་པའི་སེམས་ཀྱི་རང་བཞིན་ནམ་ཆོས་
ཉིད་འོད་གསལ་མེད་མོད་ཀྱི་གསང་སྔགས་པ་འགའ་ཞིག་གཟུང་འཛིན་སོགས་ཅི་ཡང་མ་གྲུབ་པ་
ཙམ་མམ་མཆོད་བྱ་མཆོད་བྱེད་སོགས་ཅི་ཡང་མི་དམིགས་པ་ཙམ་ཆོས་ཉིད་དུ་ འོད་གསལ་འདོད་
པ་བསལ་》བའི་ཕྱིར་འོད་གསལ་མཐར་ཐུག་བདེ་ཆེན་ཞེས་སྨོས་པའོ། །
ཡང་ན་རྟག་ཆད་དུ་ལྟ་བ་སོགས་ཕྱིན་ཅི་ལོག་གི་ལྟ་བ་དང༌། ཡང་དག་པའི་ལྟ་བ་གཉིས་ཡོད་
ཅིང་དེ་ལ་ཡང༌། དགེ་སྡིག་གི་ལས་སྤྱད་པས་འབྲས་བུ་བདེ་སྡུག་འབྱུང་པར་ལྟ་བ་འཇིག་རྟེན་པའི་
ཡང་དག་པའི་ལྟ་བ་དང་། སངས་རྒྱས་པའི་གྲུབ་མཐའི་ཡང་དག་པའི་ལྟ་བ་གཉིས་ཡོད་ཅིང་ལྟ་བའི་
གཙོ་བོ་ཀུན་རྫོབ་པའམ་དོན་དམ་པའི་ཆོས་ལ་ཅི་རིགས་པར་དཔྱོད་པའི་ཤེས་རབ་གཙོ་བོར་གྱུར་
པ་གཅིག་ཡིན་ནོ། །དེ་ལྟར་ན་ལྟ་བའི་ཡུལ་གྱི་མཐར་ཐུག་པ་ནི་སྔར་བཤད་ལྟར་གྱི་མཐའ་བྲལ་གྱི་
སྟོང་ཉིད་དེ་དེ་སྟོན་པར་མཛད་པ་དང༌། མཐའ་བྲལ་གྱི་སྟོང་ཉིད་མཐར་ཐུག་པ་དང་། ཡང་དག་
པའི་སོ་སོ་རང་རིག་ཡེ་ཤེས་ཀྱི་དམིགས་བཅས་སམ་མངོན་སུམ་དུ་གསལ་བར་གཟིགས་པའི་སྟོང་
ཉིད་ཟབ་མོ་དེ་སྟོན་པར་མཛད་པ་དང་། བྱང་ཆུབ་ཀྱི་ཐབས་སུ་གྱུར་པའི་སྤྱོད་པའི་མཐར་ཐུག་པ་
ནི་སེམས་ཅན་ཐམས་ཅད་སྡུག་བསྔལ་རྒྱུ་བཅས་ལས་སྒྲོལ་བར་བཞེད་པའི་སྙིང་རྗེ་ཆེན་པོ་དང༌།
སྙིང་རྗེའི་རབ་ཀྱི་མཐར་ཐུག་པ་ནི་སྙིང་རྗེ་ཡུལ་དང་རྗེ་བ་པོ་སོགས་སུ་དམིགས་པའམ་འཛིན་པའི་
རྣམ་རྟོག་མེད་པའི་རྣམ་པར་མི་རྟོག་པའི་ཡེ་ཤེས་མཐར་ཐུག་པའི་བདག་ཉིད་དུ་སྟོན་པར་མཛད་
པའི་བླ་མ་དམ་པའི་ཞབས་ལ་འདུད་དོ། །
གཞན་ཡང་རྒྱུད་སྡེ་རྣམས་ལས་ཕལ་ཆེ་བར་བུམ་དབང་ལ་སོགས་པ་དབང་བཞིར་གསུངས་
ཤིང་། དུས་འཁོར་སོགས་ཀྱི་རྩ་བའི་རྒྱུད་དང་རྡོ་རྗེ་གུར་ལ་སོགས་པར་དབང་བཅུ་གཅིག་གསུངས།
དེ་ཡང་འཇིག་རྟེན་དང་འཇིག་རྟེན་ལས་འདས་པའི་དབང་གཉིས་སུ་ཕྱེ་ཞིང་། དེ་ཡང་དངོས་དང་
བརྒྱུད་པའི་སྒོ་ནས་ཅི་རིགས་པར་གྲོལ་བར་བྱེད་པའི་རིམ་གཉིས་ཀྱི་རྣལ་འབྱོར་ཉམས་སུ་ལེན་པ་
27



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ལ་དབང་བར་བྱེད་པས་ན་དབང་བསྐུར་བ་ཞེས་བྱ་ལ། དེ་དག་གི་ནང་ནས་དབང་གི་མཐར་ཐུག་པ་
ནི་འཇིག་རྟེན་ལས་འདས་པའི་དབང་སྟེ་དེ་ཡང་དབང་བཞི་པ་ཉིད་དོ། ། དེ་ལ་
དེ་ཡང་བསྡུས་རྒྱུད་ཕལ་ཆེ་བ་དང༌། རྒྱ་གར་གྱི་པཎྜི་ཏས་མཛད་པའི་འགྲེལ་པ་ཕལ་ཆེ་བར།
བཞི་པ་དེ་ཡང་དེ་བཞིན་ནོ། །ཞེས་བརྟག་གཉིས་ལ་སོགས་ལས་གསུངས་པ་ལྟར། གསུམ་པ་ཤེས་
རབ་ཡེ་ཤེས་དེ་ཉིད་ཀྱི་དབང་བཞི་པ་ཡིན་ཞེས་འཆད་ཅིང་བཞི་པ་ལ་སྒོས་མིང་ལ་སོགས་པའི་མི་
སྣང་ངོ༌། །སེམས་འགྲེལ་ལྟར་ན། བཞི་པ་དེ་ཡང་དེ་བཞིན་ནོ། །ཞེས་པས་དབང་གསུམ་པའི་མིང་
ཤེས་རབ་ཡེ་ཤེས་ཞེས་པ་དེ་བཞིན་དུ་བཞི་པའི་མིང་ཡང་ཤེས་རབ་ཡེ་ཤེས་སོ། །ཞེས་བསྟན་པར་
གསུངས་ཤིང་དབང་བཞི་བའི་གསོལ་འདེབས་ཀྱི་ཐད་དུ་བཛྲ་ས་ཏྭ་མ་ཧཱ་མུ་ཏྲ་ཛྷཱ་ན་ཨ་བྷི་ཥེ་ཀཾ་
ཞེས་རྡོ་རྗེ་སེམས་དཔའི་ཕྱག་རྒྱ་ཆེན་པོའི་དབང་ཞེས་གསུངས་པས་བཞི་བ་ལ་ཤེས་རབ་ཡེ་ཤེས་
ཆེན་པོའི་དབང་ངམ། ཕྱག་རྒྱ་ཆེན་པོ་ཡེ་ཤེས་ཀྱི་དབང་ཞེས་བྱའོ། །་
དེ་ལྟར་དུ་སྟོན་པར་མཛད་པ་དང་། འབྲས་བུ་བྱང་ཆུབ་སྒྲུབ་ཅིང་འཐོབ་པའི་ཐབས་ཀྱི་མཐར་
ཐུག་པ་ནི་རྫོགས་རིམ་ཟབ་མོ་སྤྲོས་པ་མེད་པ་དེ་ཁོ་ན་ཉིད་ཀྱི་རྣལ་འབྱོར་ཏེ་དེ་གཅིག་པུ་རྫོགས་
པའི་བྱང་ཆུབ་ཀྱི་ལམ་དུ་གསུངས་པ་ནི་རབ་ཚེ་འདིའམ་སྐྱེ་བ་བདུན་ནམ་བཅུ་དྲུག་ཚུན་ལ་སངས་
རྒྱས་འཐོབ་བྱེད་ཀྱི་ལམ་གྱི་དབང་དུ་བྱས་པའི་ངེས་པའི་དོན་ཡིན་ལ། བསྐྱེད་རིམ་སོགས་རྟོག་
བསྒོམ་གྱི་ལམ་རྣམས་ནི་དེ་ལྟར་རྫོགས་པའི་བྱང་ཆུབ་མྱུར་དུ་འཐོབ་པའི་ཉེ་ལམ་མ་ཡིན་པས་
ན་དེ་དེ་ལྟར་དུ་བསྟན་པ་རྣམས་ནི་དྲང་དོན་དགོངས་པ་ཅན་ནོ། །དགོངས་གཞི་ནི་སྡུག་བསྔལ་གྱི་
རྒྱུ་བྱེད་པའི་ངན་རྟོག་མང་པོའི་གཉེན་པོ་བྱེད་ཅིང་། བརྒྱུད་ནས་སངས་རྒྱས་ཀྱི་རྒྱུར་གྱུར་པ་ཙམ་
ལ་དགོངས་སོ། །དུས་འཁོར་ལས། དཔའ་བོའི་རིམ་པ་བདག་བྱིན་བརླབས་པ་ཡི། །རིམ་པ་དག་
ཀྱང་ཐར་པའི་ལམ་མ་ཡིན། །ཤིན་ཏུ་རྣམ་དག་རིམ་པ་གཅིག་པུ་ནི། །ཐར་པའི་སླད་དུ་སངས་རྒྱས་
རྣམས་ ཀྱིས་གསུངས། །ཞེས་སོགས་སོ། ། འགྲེལ་ཆེན་དུ་རྒྱུའི་དབང་བསྐུར་བའི་དགོས་པ་ནི་
དངོས་གྲུབ་ཐོབ་པར་བྱེད་པའི་ཆེད་ཡིན་ལ། དེ་ལ་ཡང་གཉིས་ལས། གྲུབ་པ་བརྒྱད་ལ་སོགས་པའི་
དངོས་གྲུབ་ནི། གནས་སྐབས་ཙམ་ཡིན་གྱི་དངོས་གྲུབ་ཀྱི་མཐར་ཐུག་པ་ནི་མཆོག་གི་དངོས་གྲུབ་
ཆེན་པོ་ཡིན་ནོ་ཞེས་སྟོན་པར་མཛད་པ་དང༌། དེ་འདྲའི་དབང་དང་རྫོགས་རིམ་དང༌། དངོས་གྲུབ་
128



ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
པོད་གསུམ་པ།
ཆེན་པོ་དེ་རྣམས་ཡང་སློབ་མའི་མཐར་ཐུག་པ་སྟེ་འཇིག་རྟེན་པའི་དངོས་གྲུབ་ལ་མ་ཆགས་ཤིང་
ལྟོས་མེད་རྣམ་པ་བཞིའི་སྒོ་ནས་རྫོགས་རིམ་ཟབ་མོ་སྤྲོས་མེད་དེ་ཁོ་ན་ཉིད་ཀྱི་རྣལ་འབྱོར་ཉིད་རྩེ་
གཅིག་ཏུ་བསྒྲུབ་པ་ཉམས་ལེན་མཛད་པ་རྣམས་ཀྱི་དོན་དུ་སྟོན་བར་མཛད་པའི་བླ་མ་དམ་པའི་
ཞབས་ལ་འདུད་དོ། ། ། །
དེ་ཡང་དྲི་མེད་འོད་ལས། རྣལ་འབྱོར་བ་མཆོག་ཏུ་མི་འགྱུར་བའི་བདེ་བ་བསྒྲུབ་པ་ལ་མངོན་
པར་དགའ་བ། བླ་མ་དམ་པའི་མན་ངག་ཐོབ་པ། གདུག་པའི་གྲོགས་ཡོངས་སུ་སྤངས་པ། དུ་བ་ལ་
སོགས་པའི་མཚན་མ་བསྒོམ་པ། ལས་དང་པོ་པ་དབུ་མ་རྣམ་པར་སྦྱངས་པ། སེམས་ཅན་ཐམས་
ཅད་ལ་བུ་གཅིག་པ་ལྟ་བུར་མཆོག་ཏུ་བརྩེ་བའི་སེམས་རྗེས་སུ་བཅིངས་པ་འཇིག་རྟེན་དང་འཇིག་
རྟེན་ལས་འདས་པའི་བདེན་པ་ལ་རྟེན་པ་ཞེས་སོགས་དང་། ལུས་ཀྱི་ལོངས་སྤྱོད་ལ་ལྟོས་པ་མེད་པ་
དང༌། ངག་གི་ལོངས་སྤྱོད་ལ་ལྟོས་པ་མེད་པ་དང༌། སེམས་ཀྱི་ལོངས་སྤྱོད་ལ་ལྟོས་པ་མེད་པ་དང་།
འཕོ་བའི་བདེ་བ་ལ་ལྟོས་པ་མེད་པ་ནི་བསྙེན་པ་སྟེ། ལུས་དང་ངག་དང་སེམས་དང་ཚངས་པར་སྤྱོད་
པའི་སྡོམ་པའོ་ཞེས་སོགས་སོ། །
ཡང་གྲུབ་ཆེན་རྡོ་རྗེ་དྲིལ་བུ་པས། བདེ་བ་མཆོག་གི་དབང་གི་ཆོ་གར། དབང་བསྐུར་དཀྱིལ་
འཁོར་སྔོན་འགྲོ་བར། །རྡོ་རྗེ་འཆང་གིས་བཤད་པ་སྟེ། །འོན་ཀྱང་དཀྱིལ་འཁོར་དེ་རང་བཞིན། །ཅི་
ཡིན་དེ་ནི་འདི་ལྟར་བཤད། །རི་མོར་གནས་པའི་ལས་དང་ནི། །ཐིག་ལས་ཚོན་དགྱེའི་རིམ་པས་
བསྟན། །འགྲོ་བ་འདི་ཉིད་རང་བཞིན་གྱིས། །གྲུབ་པའི་དཀྱིལ་འཁོར་གཉིས་མེད་པའོ། །ཞེས་པ་
ལྟར་རས་བྲིས། རྡུལ་ཚོན། རང་བཞིན་གྱིས་གྲུབ་པའི་དཀྱིལ་འཁོར་རམ། ལུས་ཀྱི་དཀྱིལ་འཁོར་
དེ་ ་དཀྱིལ་ཀུན་རྫོབ་ཏེ་གསུམ་དང༌། རྒྱུད་མངོན་བརྗོད་བླ་མར། མེ་ཏོག་ཚོམ་བུའི་དཀྱིལ་འཁོར་
དང་བཞི་གསུངས། རྒྱུད་ལ་ལར་བདུན་དུའང་བཤད། སྤྱིར་རྒྱུད་སྡེ་རྣམས་སུ་དཀྱིལ་འཁོར་དང་
ལྷ་དང་སྔགས་དང་ཕྱག་རྒྱ་དང་ཞེས་གསུངས་པ་ལས། དཀྱིལ་འཁོར་གྱི་མཆོག་གི་མཐར་ཐུག་པ་
ནི་རང་བཞིན་འོད་གསལ་རྣམ་ཀུན་མཆོག་ལྡན་གྱི་སྟོང་པ་ཉིད་དེ་རྒྱུད་སྡེ་རྣམས་སུ་དཀྱིལ་ནི་སྙིང་
པོ་ཞེས་བརྗོད་དེ། ཞེས་སོགས་དང༌། དབང་བཞི་བའི་སྐབས་སུ་དོན་དམ་བྱང་ཆུབ་ཀྱི་སེམས་ཀྱི་
དཀྱིལ་འཁོར་ཞེས་སོགས་གསུངས་པ་ལྟར་རོ། །ལྷ་ཡི་མཐར་ཐུག་པ་ནི་རང་བཞིན་འགྱུར་མེད་ཀྱི་
，
129



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བདེ་བ་དང་རྣམ་ཀུན་མཆོག་ལྡན་གྱི་སྟོང་པ་ཉིད་ཟུང་དུ་འཇུག་པའི་ཡེ་ཤེས་ཀྱི་སྐུ་སྟེ། འགྲེལ་ཆེན་
ལས། སྟོང་ཉིད་སྙིང་ རྗེའི་བདག་ ཉིད་ཅན། །སྲིད་གསུམ་སྐྱེ་འཇིག་མེད་པའི་དངོས། །ཤེས་དང་
ཤེས་བྱ་གཅིག་པའི་སྐུ །དཔལ་ལྡན་དུས་འཁོར་ལ་ཕྱག་འཚལ། །ཞེས་པ་ལྟར་རོ། །རྒྱས་འདེབས་
པར་བྱེད་པས་ན་ཕྱག་རྒྱ་སྟེ་ཕྱག་རྒྱའི་མཆོག་གི་མཐར་ཐུག་པ་ནི་རང་བཞིན་འོད་གསལ་ཕྱག་རྒྱ་
ཆེན་པོ་རྣམ་པ་ཐམས་ཅད་པའི་སྟོང་པ་ཉིད་དེ། དྲི་མེད་འོད་ལས། ཕྲ་རབ་རྡུལ་གྱི་ཆོས་ཉིད་འདིས། །
པྲ་ཕབ་པ་ཡི་རང་བཞིན་ཅན། །རྣམ་པ་ཀུན་གྱི་མཆོག་ལྡན་མ། །ཕྱག་རྒྱ་ཆེན་པོ་དེ་ལ་འདུད། །ཅེས་
པ་ལྟར་རོ། །སྔགས་ཞེས་པ་ལ་ཡིད་ཀྱི་བཟླས་པ་ལྟ་བུ་རྣམ་རྟོག་ལ་སྣང་བ་དང་། ངག་ཏུ་བརྗོད་
པའི་སྒྲ་སོགས་ལའང་བཤད་མོད། འདིར་གསང་སྔགས་ཀྱི་མཆོག་གི་མཐར་ཐུག་ནི། དམིགས་
མེད་སྙིང་རྗེ་ཆེན་པོ་དང་། སྟོང་ཉིད་ཟབ་མོ་སོ་སོར་རང་རིག་པའི་ཚུལ་གྱིས་མངོན་སུམ་དུ་གཟིགས་
པའི་ཡེ་ཤེས་ཏེ། ཉོན་མོངས་པ་དང་མཚན་མ་དང་རྣམ་རྟོག་ལས་ཡིད་སྐྱོབ་པའི་དོན་གྱིས་སོ། །
ཞེས་སྟོན་པའི་བླ་མ་དམ་པའི་ཞབས་ལ་འདུད་དོ། །
དེ་ཡང་སྔགས་ཀྱི་སྐད་དོད་མཱན་ཏྲ་ཞེས་པ། མཱ་ནི་ཡིད་ཅེས་བྱ་བར་བཤད། ཏྲ་ནི་སྐྱོབ་པར་
བྱེད་པའི་དོན། ཞེས་རྒྱུད་ལས་སོ། །ཡང་མདོ་རྒྱུད་རྣམས་སུ་གཞི་ལམ་འབྲས་བུ་ཞེས་གསུངས་ཤིང་
གཞི་ལ་ཡང་ཀུན་གཞིའི་རྣམ་ཤེས་སོགས་མང་དུ་གསུང་མོད། གཞི་ཡི་རབ་ཀྱི་མཐར་ཐུག་པ་
ནི་སྔར་བཤད་པ་ལྟར་གྱི་དྲི་བཅས་དེ་བཞིན་ཉིད་ཡིན་ལ། མཐོ་རིས་དང་ཐར་པའི་ལམ་མང་དུ་
གསུངས་པ་ལས་ཀྱང༌། ལམ་གྱི་མཆོག་གི་མཐར་ཐུག་པ་ནི་སྦྱོར་བ་ཡན་ལག་དྲུག་ཡིན་ཞིང་།
འགྲེལ་ཆེན་ལས། ཇི་ལྟར་མེ་ནི་ཤིང་ལ་རྟག་གནས་ཀྱང༌། །བཅད་དང་དབྱེ་བའི་ཐབས་ཀྱིས་མི་
མཐོང་ཏེ། །གཙུབ་ཤིང་གཙུབ་སྟན་ལག་པས་སྲུབས་པ་ལས། །དེ་ལ་གནས་པ་དག་ཀྱང་མཐོང་
འགྱུར་བ། །དེ་བཞིན་སེམས་ཀྱི་འོད་གསལ་རྟོག་པ་ཡི། །སྒོམ་པའི་ཐབས་རྣམས་དག་གིས་མི་མཐོང་
སྟེ༑ ༑འདི་ཉིད་དུ་ནི་རྐྱང་མ་དག་དང་ནི། །རོ་མ་གཅིག་ཏུ་སྦྱོར་བས་མཐོང་བར་འགྱུར། །དུ་བ་ལ་
སོགས་མཚན་མ་རྣམས་དང་ནི། །སྲོག་རྩོལ་གྱིས་ནི་དབུ་མར་འབབ་པ་དང༌། །ཞེས་སོགས་དང་།
གྲུབ་ཆེན་ནཱ་རོ་པས། དེའི་ཕྱིར་སངས་རྒྱས་ཉིད་དོན་དུ་གཉེར་བས་ཐེ་ཚོམ་མེད་པར་དུ་བ་ལ་
སོགས་པའི་ལམ་བསྒོམ་པར་བྱའོ། །ཞེས་ སོགས་དང་བརྟག་གཉིས་སོགས་སུ། ཡན་ལག་དྲུག་
i30



པོད་གསུམ་པ།
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད།
བསྒོམ་རྣལ་འབྱོར་པས། །དགའ་བྲལ་མཐར་ཡང་དེ་བཞིན་ནོ། །ཞེས་སོགས་སོ། །སྔར་བཤད་པ་
ལྟར་བདག་འབྲས་དང་བྲལ་འབྲས་སོགས་འབྲས་བུ་དུ་མ་གསུངས་པ་ལས། འབྲས་བུའི་མཆོག་གི་
མཐར་ཐུག་པའི་གཙོ་བོ་ནི་སྔར་བཤད་པ་ལྟར་བྲལ་འབྲས་དེ་བཞིན་ཉིད་དོན་དམ་ཆོས་སྐུ་སྟེ་དེ་
ལྟར་ན་གོང་དུ་ཆོས་འཁོར་མཐར་ཐུག་འཁོར་ལོ་ཐ་མ་དང་ཞེས་པ་ནས་བཟུང་ཏེ། འབྲས་བུའི་
མཐར་ཐུག་བྲལ་འབྲས་དེ་བཞིན་ཉིད། ཅེས་པའི་བར་དུ་བསྟན་པ་ལྟར་གྱི་ཆོས་ཀྱི་མཐར་ཐུག་
རྫོགས་པར་སྟོན་པའི་བླ་མ་དམ་པའི་ཞབས་ལ་འདུད་དོ། ཞེས་ཐམས་ཅད་ཀྱི་མཐར་ཐུག་དང་
མཐུན་པར་བསྟོད་པའོ། །ཞེས་མཆན་བུར་ཡོད་དོ། །
བསྟན་པ་སྤྱི་འགྲེལ་ཞེས་བྱ་བའི་གསོལ་འདེབས་འདི་ཆོས་རྗེ་བླ་མ་རྣམས་ཀྱི་བཀའི་
བྲན་དུ་སྟེ་འབངས་སུ་གྱུར་པ་ཤེས་རབ་རྒྱལ་མཚན་དཔལ་བཟང་པོ་ཞེས་བྱ་བ་འཇིག་རྟེན་ན་ཀུན་
མཁྱེན་དོལ་པོ་བ་ཞེས་གྲགས་པས་བསྡེབས་པའོ། ། །
༣ བརྩམ་པ་མཐར་ཕྱིན་པ་མཇུག་གི་དོན།
དགེ་བ་འདི་ཡིས་བདག་དང་སེམས་ཅན་ཀུན། །བྲལ་འབྲས་དོན་དམ་ཆོས་སྐུ་མངོན་གྱུར་
ནས། །བསྐྱེད་འབྲས་ཀུན་རྫོབ་གཟུགས་སྐུ་རྣམ་གཉིས་ཀྱིས། །འཁོར་བ་སྲིད་དུ་གཞན་དོན་བྱེད་
པར་ཤོག །ཇི་སྲིད་དེ་མ་ཐོབ་པ་དེ་སྲིད་དུ། །འཁོར་ལོ་རིམཾ་གསུམ་ཁྱད་པར་གསང་སྔགས་ཀྱིས། །
རང་གཞན་བདེ་གཤེགས་སྙིང་པོའི་དྲི་མ་རྣམས། །རིམ་བཞིན་སྦྱོང་ལ་རྟག་ཏུ་བརྩོན་པར་ཤོག །
མངྒལཾ་བྷ་ཝནྟུ་ཤུབྷཾ། ཅེས་པའི་བསྔོ་བ་འདི་ཡང་ཆོས་རྗེ་ཉིད་ཀྱིས་མཛད་པའོ། །
རྗོད་བྱེད་ངག་ཚིག་ཤིན་ཏུ་དྲི་མ་མེད། །
བརྗོད་བྱ་མདོ་རྒྱུད་ངེས་དོན་རྫོགས་པར་སྟོན། །
ཐོས་བསམ་སྒོམ་པའི་ཤེས་རབ་རྣམ་དག་བསྒྲུབ། །
མདོ་རྒྱུད་རྡོ་རྗེའི་ཚིག་གི་མདུད་པ་བཀྲོལ། །
ཐོས་པ་ཙམ་གྱིས་རབ་ཏུ་དང་བ་བསྐྱེད། ། །
བསམ་པར་གྱུར་ན་བདེན་གཉིས་གནས་ལུགས་རྟོགས། །
。
A
i31



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བཤད་བཞིན་བསྒོམ་ན་མཆོག་གི་དངོས་གྲུབ་འཐོབ། །
སྡེབས་ལེགས་རྣར་སྙན་ཚིག་བསྡུས་དོན་རྒྱས་པ། །
བསྟན་པ་སྤྱི་འགྲེལ་ཞེས་བྱའི་གསོལ་འདེབས་ཀྱི། ། །
རྣམ་བཤད་རྣམ་དག་ལུང་གིས་བརྒྱན་པ་ཞིག །
བརྩོམས་ལ་བསྐུར་ཞེས་ཏ་མིའི་རྒྱལ་པོ་ཞེས། །
བརྩོམ
་
རྣམ་པར་གྲགས་པའི་ས་བདག་ཆེན་པོ་ཡི། །
སྲས་མཆོག་བསོད་ནམས་ཆེན་པོའི་དཔལ་གྱིས་བརྗིད། །
སངས་རྒྱས་བསྟན་ལ་མངོན་པར་དད་གྱུར་པའི། །
བླ་ཡི་མཆོད་གནས་ཤཱཀྱའི་དགེ་སྦྱོང་མཆོག ། ། །
ཕུན་ཚོགས་ཡོན་ཏན་དུ་མས་འབྱོར་བ་ཡི། །
བློ་ལྡན་བཀྲ་ཤིས་རྡོ་རྗེ་ཞེས་གྲགས་པས། །
ཐུབ་དབང་ན་བཟའ་འོས་པའི་སྣམ་སྦྱར་མཆོག །
སྐྱེས་སུ་བསྐུར་ཏེ་རིང་ནས་བསྐུལ་བའི་ངོར། ། ། །
རྣམ་བཤད་ཡིད་ཀྱི་མུན་སེལ་མཆོག་འདི་སྦྱར། །
ཤིན་ཏུ་བསྡུས་ན་ཚིག་དོན་མི་ཁྲོལ་ཞིང་། །
མང་ན་ཉན་འདོད་སྐྱེ་བོའི་བློ་འཁྲུགས་འགྱུར། །།
དེ་ཕྱིར་རྒྱས་བསྡུས་འཚམས་པར་བཀྲོལ་བ་ལ། །
ནོངས་པ་མཆིས་ན་མཁས་རྣམས་བཟོད་པར་དགོངས། །
འདི་སྦྱར་དགེ་བའི་ཉི་མའི་འོད་ཟེར་གྱིས། །
དོན་གཉེར་བློ་གྲོས་པད་འདབ་རྒྱས་བྱས་ཤིང་། །
ལོག་པར་རྟོག་པའི་མུན་པ་ཀུན་བསལ་ཏེ། ། །
རྣམ་ཀུན་མཁྱེན་པའི་སྣང་བ་རྒྱས་གྱུར་ཅིག །
ཆོས་ཀྱི་རྗེ་དཔལ་ལྡན་བླ་མ་དམ་པ་རིགས་ལྡན་སྤྲུལ་བའི་སྐུ་ཐམས་ཅད་མཁྱེན་པ་ཤེས་རང་
132



པོད་གསུམ་པ།
ཉ་དབོན་ཀུན་དགའ་དཔལ།
བསྟན་པ་སྤྱི་འགྲེལ་གྱི་རྣམ་བཤད། །
རྒྱལ་མཚན་དཔལ་བཟང་པོ་མཚན་གཞན་ཀུན་མཁྱེན་དོལ་པོ་པ་ཞེས་གྲགས་པས་མཛད་པས་
བསྟན་པ་སྤྱི་འགྲེལ་ཞེས་བྱ་བའི་གསོལ་འདེབས་ཀྱི་རྣམ་བཤད་དགོངས་པ་རྣམ་གསལ་ཡིད་ཀྱི་
མུན་སེལ་ཞེས་བྱ་བ་ཆོས་རྗེ་དེ་ཉིད་ཀྱི་ཞབས་རྡུལ་ལ་སྤྱི་བོས་གཏུགས་ཤིང་གསུང་གི་བདུད་རྩི་
མྱངས་པའི་མཐུས་མདོ་རྒྱུད་ཀྱི་ཚིག་དོན་རྣམས་ལ་བློ་གྲོས་ཀྱི་སྣང་བ་རྒྱ་ཆེར་རྒྱས་པ་ཀུན་དགའ་
དཔལ་ཞེས་བྱ་བ་མིང་གཞན་ཉ་དབོན་ཀུན་དགའ་ཞེས་གྲགས་པས་འཇིག་རྟེན་བློས་བཏང་གི་
བསམ་པ་དུ་མས་རྣམ་པར་བརྒྱན་ཞིང་མཁས་པའི་སྐྱེ་བོ་མང་དུ་འདུ་བའི་དབེན་གནས་ཆེན་པོ་ཇོ་
ནང་དཔལ་གྱི་རི་ཁྲོད་ཆེན་པོར་ཆུ་མོ་བྱའི་ལོ་དབྱར་ཟླ་འབྲིང་པོའི་ཚེས་པ་བཅོ་ལྔ་ལ་རྫོགས་པར་
སྦྱར་བའི་ཡི་གེ་པ་ནི་དུས་ཀྱི་འཁོར་ལོ་པ་ཨ་མོ་གྷ་དང༌། ལུང་གི་སྟོན་པ་ཡོན་ཏན་རྡོ་རྗེའོ། །འདིས་
ཀྱང་བསྟན་པ་དང་སེམས་ཅན་ལ་ཕན་པ་རྒྱ་ཆེན་པོ་འབྱུང་བར་གྱུར་ཅིག མངྒ་ལཾ། བྷ་ལཱནྟུ།
མ་ཡིག་ནི་ཀུན་དགའ་སྲི་གཅོད་ཀྱི་ཡིག་རྙིང་བྲིས་མ་ཞིག་དང་།
ཤིང་པར་ཡིག་རྙིང་སྤུས་དག་ཞིག་ཡོད་ཀྱང་ལག་ཏུ་མ་རྙེད་ཀྱང་དེའི་དཔེ་བྱས་པའི་དེབ་ཞིག་ཡོད་པ་དེ་ཡིན།
དཔེ་གཉིས་མ་འདྲ་བ་རྟགས་ {) []འདི་གཉིས་སུ་ཡོད། །
རྩ་ཚིག་གོང་འོག་བསྣོལ་ནས་འགྲེལ་བཤད་བྱས་པ་དང་།
རྩ་ཚིག་གི་ཚིག་རྡོག་ཁ་ཤས་མེད་པ་གསར་དུ་རྟགས་()འདིར་བཞག་ཡོད་པས་གང་བདེར་དཔྱད་དགོས།
133



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
༄༅། །གཞི་ལམ་འབྲས་གསུམ་ལས་བརྩམས་པའི་དྲིས་ལན་ ་
ཡིད་ཀྱི་མུན་སེལ་ཞེས་བྱ་བ་
བཞུགས་སོ། །
༄༅། །ལྟ་སྒོམ་སྤྱོད་འབྲས་གཞི་ལམ་འབྲས་བུ་གཞི་དབུ་མ་ལམ་དབུ་མ་འབྲས་བུ་དབུ་མ་
ལས་བརྩམས་པའི། དྲིས་ལན་ཡིད་ཀྱི་མུན་པ་སེལ་བྱེད་བཀླག་པའི་དོན་གྲུབ་ཅེས་བྱ་བ། རྒྱལ་བ་
སྲས་དང་བཅས་པ་ཐམས་ཅད་ལ་ཕྱག་འཚལ་ལོ། །
ལྟ་ཡུལ་བདེན་གཉིས་གནས་ཚུལ་ལེགས་མཁྱེན་པའི། །
ཡང་དག་ལྟ་དང་རྣམ་དག་ལེགས་པའི་ལམ། །
བསྒོམ་པའི་ལྷག་མཐོང་ཞི་གནས་མཐར་ཕྱིན་པའི། །
ཐུབ་དབང་སྲས་དང་བཅས་ལ་ཕྱག་འཚལ་ལོ། །
རྒྱལ་བའི་བཀའ་དང་དྲི་མེད་བསྟན་བཅོས་ལས། །
ཇི་ལྟར་གསུང་བཞིན་གཞི་ལམ་འབྲས་བུ་སོགས། །
ལེགས་པར་འབྱེད་ཅིང་མཁས་པའི་བཞེད་ཚུལ་རྣམས། ། མ ་
བཀོད་དེ་འཐད་དང་མི་འཐད་དཔྱད་པའང་བྱ། །
བཤེས་གཉེན་དམ་པའི་དྲི་བར། གཞི་ལམ་འབྲས་བུའི་རྣམ་བཞག་ངོས་འཛིན། ཇོ་ནང་པ་
དང༌། ཞ་ལུ་པའི་ལུགས་ཐ་དད། ལྟ་སྒོམ་སྤྱོད་འབྲས་ཞེས་པའང་དང་ཁྱད་པར་ཡོད་མེད། གཞི་
དབུ་མ། ལམ་དབུ་མ། འབྲས་བུ་དབུ་མ་རྣམས་དང་གཅིག་མི་གཅིག་རྣམས་ཡི་གེར་བྲིས་ནས་
མཚན་ཉིད་ལུང་དང་བཅས་པ་བསྐུར་གསུང་པ་ལ།
135



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
འདི་ལ་བཞི། ཐོག་མར་གཞི་ལམ་འབྲས་བུ་སོགས་ངོས་བཟུང་པ། དེ་ལ་མ་རྟོགས་ལོག་
རྟོག་ཐེ་ཚོམ་གྱི་འཁྲུལ་བ་དགག མཁས་པའི་བཞེད་ཚུལ་མདོ་ཙམ་སྨོས་ཏེ། རྒྱས་པར་གཞན་ལས་
ཤེས་བྱར་བསྟན། བརྟགས་དཔྱད་བྱས་ནས་ཆོས་ལ་འཇུག་གི་ལྷག་དད་ཙམ་གྱིས་འཇུག་པ་མི་
འཐད་པའི་ཚུལ་ལོ། ། །
༡ ཐོག་མར་གཞི་ལམ་འབྲས་བུ་སོགས་ངོས་བཟུང་པ།
དང་པོ་ནི། སྤྱིར་གསུང་རབ་ལས། དོན་མང་པོ་ལ་གཞི་ཞེས་པའི་ཐ་སྙད་སྦྱར་ཏེ། མངོན་པ་
མཛོད་དུ། དེ་དག་ཉིད་དུ་གཏམ་གཞི་དང་། །ངེས་པར་འབྱུང་བཅས་གཞི་དང་བཅས། །ཞེས་དང་།
རྣམ་འགྲེལ་ངེས་སུ། ངེས་པར་འདི་ལ་གཞི་མི་འདོད། །ཅེས་པའི་སྐབས་སུ། འདུས་བྱས་ཀྱི་མིང་
གི་རྣམ་གྲངས་སུ་བཤད་དེ། དོན་བྱེད་ནུས་པའི་རྫས་སུ་ཡོད་པའི་ཕྱིར་རོ། །ཡུམ་གྱི་མདོ་དང༌།
མངོན་རྟོགས་རྒྱན་དུ། ཐམས་ཅད་ཤེས་པ་ཉིད་ཅེས་པ་འཕགས་སེང་སོགས་ཀྱིས་གཞི་ཐམས་ཅད་
ཤེས་པ་སྟེ། །གཞི་ཕུང་པོ་ཁམས་དང་སྐྱེ་མཆེད་ཐམས་ཅད་ཅེས་འཆད་དེ། །མི་རྟག་སྟོང་བདག་
མེད་སོགས་ཁྱད་ཆོས་རྣམས་ཀྱི་རྟེན་ནམ་ཆོས་ཅན་ཡིན་པས་གཞི་ཞེས་དགོངས་སོ། །ཡང་མངོན་
རྟོགས་རྒྱན་དུ། གཞི་ཤེས་པ་ཡི་བྱེ་བྲག་རྣམས། །ཞེས་པར་གཞི་ནི་དམིགས་པ་སྟེ། འཕགས་པའི་
བདེན་པ་བཞི་ལ་སོགས་པའོ། །ཞེས་ཤཱནྟི་པ་སོགས་འཆད་དེ། རྟོག་པས་རྟག་སོགས་སུ་སྒྲོ་འདོགས་
པའི་གཞི། མི་རྟག་སོགས་སུ་ཤེས་པར་བྱ་བའི་གཞི། མི་རྟག་བདག་མེད་སོགས་ཁྱད་ཆོས་རྣམས་
ཀྱི་རྟེན་ནམ་ཆོས་ཅན་རྣམས་ཀྱི་རྟེན་ཡིན་པས་གཞི་ཞེས་བྱའོ། །རྒྱུད་བླ་མའི་འགྲེལ་བར། ཆོས་
མངོན་པའི་མདོའི་ལུང་དྲངས་པར། ཐོག་མ་མེད་དུས་ཅན་གྱི་ཁམས། །ཆོས་རྣམས་ཀུན་གྱི་གནས་
ཡིན་ཏེ། །དེ་ཡོད་པས་ན་འགྲོ་ཀུན་དང་། །མྱ་ངན་འདས་པ་ཐོབ་པ་ཡིན། །ཞེས་པའི་དོན། ཐོག་མ་
མེད་པའི་དུས་ཅན་ཁམས་ནི་དེ་བཞིན་གཤེགས་པའི་སྙིང་པོ་ལ་བཤད་ནས། གནས་ཞེས་པ་གཞི་
དང་རྟེན་ལ་གསུངས་ཏེ། འགྲེལ་བར། ཆོས་རྣམས་ཀུན་གྱི་གནས་ཡིན་ཏེ་ཞེས་བྱ་བ་ནི། ཇི་སྐད་དུ།
བཅོམ་ལྡན་འདས་དེའི་སླད་དུ་དེ་བཞིན་གཤེགས་པའི་སྙིང་པོ་ནི། འབྲེལ་བ་རྣམ་པར་དབྱེ་བ་མེད་
པ་བྲལ་མི་ཤེས་པ། འདུས་མ་བྱས་པའི་ཆོས་རྣམས་ཀྱི་གནས་དང་གཞི་དང་རྟེན་ལགས་ལ། བཅོམ་
136



ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན། པོད་གསུམ་པ། །
ལྡན་འདས་དེ་བཞིན་གཤེགས་པའི་སྙིང་པོ་ནི། མ་འབྲེལ་པ་རྣམ་པར་དབྱེ་བ་དང་བཅས་པའི་ཆོས་
ཅན་བྲལ་ཤེས་པ། འདུས་བྱས་ཀྱི་ཆོས་རྣམས་ཀྱི་ཡང་གཞི་དང་གནས་དང་རྟེན་ལགས་སོ། །ཞེས་
གསུངས་པས་སོ་ཞེས་དཔལ་ཕྲེང་གི་མདོའི་ལུང་དྲངས་སོ། །ལང་ཀར་གཤེགས་པར། ས་རྣམས་སྣ་
ཚོགས་ཀུན་གཞི་སྟེ། །བདེ་གཤེགས་སྙིང་པོ་དགེ་བའང་དེ། །སྙིང་པོ་དེ་ལ་ཀུན་གཞིའི་སྒྲས། །དེ་
བཞིན་གཤེགས་རྣམས་སྟོན་པར་མཛད། །སྙིང་པོ་ཀུན་གཞིར་བསྟན་པ་ཡང་། །བློ་ཞན་རྣམས་ཀྱིས་
མི་ཤེས་སོ། །ཞེས་བདེ་གཤེགས་སྙིང་པོ་ཀུན་གཞིར་གསུངས། ཡང་སྔར་གྱི་མདོ་ལུང་དེའི་དོན་
ཐེག་བསྡུས་སུ། ཁམས་ཀྱི་དོན་རྒྱུའམ་རྟེན་དུ་མཛད་ནས། ཚོགས་བརྒྱད་ཀྱི་ཡ་གྱལ་མ་བསྒྲིབ་ལུང་
མ་བསྟན་རྣམ་པར་སྨིན་པའི་རྣམ་ཤེས་ས་བོན་ཐམས་ཅད་པ་དེ་ལ་ཀུན་གཞིར་གསུངས་ཏེ། དེ་དགེ་
མི་དགེའི་བག་ཆགས་བསྒོ་བའི་གཞི་ཡིན་པ་དང༌། ཉོན་མོངས་དང་རྣམ་བྱང་གི་ས་བོན་ཐམས་ཅད་
ཀྱི་རྟེན་ཡིན་པའི་ཕྱིར་རོ། །རྣམ་འགྲེལ་དུ། བརྡའི་བྱེ་བྲག་རྟོགས་པ་པོའི། །འདོད་པའི་རྗེས་སུ་
བྱེད་པའི་གཞི། །ཞེས་སྒྲའི་བརྗོད་བྱ་ལའང་གཞིར་བཤད་དེ། སྒྲ་འཇུག་པའི་རྟེན་ཡིན་པའི་ཕྱིར་
དང༌། བརྡ་ལ་བརྟེན་ནས་སྒྲས་གོ་བར་བྱེད་པའི་གནས་ཡིན་པས་སོ། །ཡང་གང་ལས་ཡན་ལག་
རྣམས་གྱེས་ཤིང་འབྱུང་བའི་རྟེན་ནམ་རྩ་བ་ལྟ་བུ་ལ་ཡང་གཞི་ཞེས་བཤད་དེ། དབུས་མཐར་གནས་
ཀྱི་གཞིའི་སྟོང་པ་ཉིད་ཅེས་ལག་པ་ལ་སོགས་པ་ཡན་ལག་གི་རྟེན་ཁོག་པ་ལ་གཞིར་བཤད་པ་དང་།
འདུལ་བ་འོད་ལྡན་ལས། གཞི་ཐམས་ཅད་ཡོད་པར་སྨྲ་བའི་སྡེ་བ་ཞེས་པའི་དོན་འཆད་པའི་སྐབས་
སུ་སྡེ་བ་གཞན་རྣམས་སྡེ་བ་དེ་ལས་གྱེས་པས་གཞི་ཞེས་བཤད་པ་ལྟར་དང་། ཡང་བོད་དུ་འགྱུར་
བའི་ལུང་སྡེ་བཞིར་གྲགས་པའི་འདུལ་བ་གཞི་ལྟ་བུ། དེའི་ནང་གི་གནས་སྐབས་ཀྱི་ཆོས་ཅི་རིགས་
པ་གཏན་ལ་འབེབས་པ་རྣམ་འབྱེད་དང་ཕྲན་ཚེགས་ལྟ་བུ་དེ་ལས་འཕྲོས་པའི་ཡན་ལག་དང་། དེ་
འདུལ་བའི་གཞིའམ་མ་མོ་ཡིན་པས་འདུལ་བ་གཞི་ཞེས་བཤད་པ་ལྟ་བུའོ། །དེས་ན་གནས་དང་
གཞི་དང་རྟེན་གྱི་མིང་གི་རྣམ་གྲངས་སུ་དཔལ་ཕྲེང་གི་མདོ་དང་། ཐེག་བསྡུས་སོགས་སུ་བཤད་དོ།།
གསང་བ་འདུས་པའི་རྒྱུད་སོགས་སུ། རྒྱུད་ནི་རྒྱུན་ཆགས་ཞེས་བྱ་སྟེ། །རྒྱུད་དེ་རྣམ་པ་གསུམ་དུ་
འགྱུར། །གཞི་དང་རང་བཞིན་ཉིད་དང་ནི། །མི་འཕྲོག་པ་ཡི་རབ་དབྱེ་ལས། །རང་བཞིན་རྣམ་པ་
རྒྱུ་ཡིན་ཏེ། །དེ་བཞིན་མི་འཕྲོག་འབྲས་བུའོ། །གཞི་ནི་ཐབས་ཞེས་བྱ་བ་སྟེ། །གསུམ་གྱིས་རྒྱུད་ཀྱི་
1



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
དོན་བསྡུས་པའོ། །ཞེས་རྒྱུའི་རྒྱུད་གཞིའམ་ཐབས་ཀྱི་རྒྱུད། འབྲས་བུའི་རྒྱུད་གསུམ་དུ་བཤད་དོ། །
བླ་མའི་མན་ངག་ལ་ལྟོས་ཏེ་དང་པོ་གཉིས་གོ་ལོག་སྟེ་བསྟན་པའམ་སྒྲ་ཇི་བཞིན་པ་ལྟར་ན། ཐབས་
སམ་ལམ་དེ་འབྲས་རྒྱུད་ཀྱི་རྒྱུ་བྱེད་པས་གཞིའི་རྒྱུད་ཅེས་བཤད་དུ་རུང་ངོ༌། །
དེ་ལྟར་ན་སྔར་གཞི་ཞེས་བཤད་པ་ཐམས་ཅད་ཀྱིས་ཀྱང་། ཐད་ཀ་ཐད་ཀར་གཞིའི་གོ་ཆོད་
ལ་དབུ་མ་པའི་གྲུབ་མཐའི་སྐབས་སུ་བསྟན་པའི་མཐར་ཐུག་གི་གཞི་དང་། རྒྱུད་དུ་གསུངས་པའི་
རྒྱུའི་རྒྱུད་མཐར་ཐུག་པ་ནི། སེམས་ཀྱི་ཆོས་ཉིད་དྲི་བཅས་དེ་བཞིན་ཉིད་ལ་དགོངས་ཏེ། རྡོ་རྗེ་རྩེ་མོ་
ལས། རྒྱུད་ནི་རྒྱུན་ཆགས་ཞེས་བྱ་སྟེ། །འཁོར་བ་རྒྱུད་དུ་བརྗོད་པར་བྱ། །ཞེས་ཏེ། འདིར་འཁོར་
བ་མཚན་ཉིད་པ་མ་ཡིན་ཏེ། འཁོར་བའི་ཆོས་ཉིད་དྲི་བཅས་དེ་བཞིན་ཉིད་ལ་དགོངས་ཏེ་འདི་ལྟ་བུ་
གསུངས་པ་གཞན་ཡང་ཡོད་དེ། མདོ་ལས། མ་རིག་པ་ནི་བྱང་ཆུབ་པོ་ཞེས་སོགས་གསུངས་པའི་
དོན་མདོ་རྒྱན་དུ། མ་རིག་པའི་དེ་བཞིན་ཉིད་ནི་བྱང་ཆུབ་པོ་ཞེས་སོགས་སུ་དགོངས་པ་བླངས་ནས་
གསུངས་པ་ལྟར་རོ། །དེ་ལྟར་ན་སེམས་གྱི་ཆོས་ཉིད་དྲི་བཅས་དེ་བཞིན་ཉིད་དེ་ཀུན་གཞི་ཡིན་ཏེ།
ཁོ་རྒྱུའམ་རྟེན་དུ་ཡོད་པའི་སྟོབས་ཀྱིས་འདུས་བྱས་མ་བྱས་ཀྱི་ཟག་མེད་ཀྱི་ཡོན་ཏན་ཐོབ་ཅིང་
འཐོབ་པའི་ཕྱིར་དང་། ཀུན་ནས་ཉོན་མོངས་པ་དང་མི་དགེ་བའི་བག་ཆགས་ཐམས་ཅད་ཀུན་གཞི་
རྣམ་ཤེས་ལ་བསྒོས་ཤིང་གནས་ལ་ཀུན་གཞིའི་རྣམ་ཤེས་ཡང་དྲི་བཅས་དེ་བཞིན་ཉིད་ལ་བརྟེན་ཏེ།
དེའི་དེ་བཞིན་ཉིད་དེ་ཡིན་པའི་ཕྱིར་དང༌། ཟག་བཅས་ཀྱི་ལས་ཉོན་ཐམས་ཅད་ཚུལ་མིན་ཡིད་བྱེད་
ལ་བརྟེན། ཚུལ་མིན་ཡིད་བྱེད་དེ་དྲི་བཅས་དེ་བཞིན་ཉིད་ལ་བརྟེན་པའི་ཕྱིར་རོ། །རྒྱུད་བླ་ལས། དེ་
བཞིན་ཕུང་པོ་ཁམས་དབང་རྣམས། །ལས་དང་ཉོན་མོངས་དག་ལ་གནས། །ལས་དང་ཉོན་མོངས་
ཚུལ་བཞིན་མིན། །ཡིད་ལ་བྱེད་ལ་རྟག་ཏུ་གནས། །ཚུལ་བཞིན་མ་ཡིན་ཡིད་བྱེད་ནི། །སེམས་ཀྱི་
དག་པ་ལ་རབ་གནས། །ཞེས་སོ། །གནས་ཞེས་པའི་དོན་ནི་རྟེན་དུ་གྱུར་པས་དེ་མེད་ན་མི་འབྱུང་
བའི་རྟེན་ཡིན་གྱི། སྔར་མེད་གསར་དུ་བསྐྱེད་པ་ལྟ་བུ་ནི་མ་ཡིན་ཏེ། མཁའ་ལ་རླུང་བརྟེན་དེ་ལ་ཆུ་
ཡི་ཕུང་པོ་བརྟེན། །ཞེས་སོགས་གསུངས་པ་ལྟར་རོ། །དེ་བཞིན་དུ་དྲི་བཅས་དེ་བཞིན་ཉིད་དེ་རྒྱུད་
སྡེར་གསུངས་པའི་རྒྱུའི་རྒྱུད་ཀྱང་ཡང་ཡིན་ཏེ། རྣམ་པར་དག་པའི་ལམ་གྱི་རྟོགས་པ་གོང་ནས་གོང་
དུ་འཕེལ་བའི་རྟེན་བྱེད་ཅིང་། བྲལ་འབྲས་ཆོས་སྐུ་འཐོབ་པའི་རྒྱུ་བྱེད་པས་རྒྱུ་ཡང་ཡིན། དུས་ནམ་
138



བ་འབྲས་ལན།
ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན། པོད་གསུམ་པ། །
ཡང་རྒྱུན་ཆད་མེད་པར་རང་བཞིན་འགྱུར་མེད་དུ་གནས་པའི་ཕྱིར་རྒྱུད་དེ། རྒྱུད་ཀྱི་དོན་ནི་རྒྱུན་ཆད་
མེད་པར་འཇུག་པའི་དོན་ལ། རྒྱུད་དང་རྒྱ་འགྲེལ་དྲི་མེད་རྣམས་ལས་གསུངས་སོ། །དེ་ཉིད་རང་བཞིན་
དུ་གནས་པའི་རིགས་ཀྱང་ཡིན་ཏེ། སྔར་བཤད་པ་ལྟར་གྱི་རྒྱུ་ཡིན་པས་རིགས་ཞེས་བྱ་སྟེ། རིགས་
ཀྱི་སྒྲ་ནི་འདིར་རྒྱུའི་དོན་ལ་བཤད་དེ། མང་དོགས་པས་མདོར་བསྡུས་པའོ། །གཞིའི་སྐབས་སོ།། །།
ལམ་ལ་སྤྱིར་ཡང་དག་པ་ཉིད་དུ་ངེས་པའི་ལམ། ལོག་པ་ཉིད་དུ་ངེས་པའི་ལམ། མ་ངེས་
པའི་ལམ་སོགས་དུ་མ་བཤད་ཀྱང་། འདིར་བྱང་ཆུབ་གསུམ་ཀྱི་རྒྱུར་གྱུར་པའི་ལམ་རྣམ་དག་ངོས་
བཟུང་ན། ཐེག་པ་གསུམ་ཀྱི་ཐར་བ་ཆ་མཐུན་གྱི་དགེ་བའི་ངོ་བོར་གྱུར་བའི་ཚོགས་ཀྱི་ལམ་ལ་སོགས་
པ་ལྔ་དང་། རྒྱུད་སྡེ་ཟབ་མོར་བསྟན་པའི་རིམ་གཉིས་ཀྱི་རྣལ་འབྱོར་ཡན་ལག་དང་བཅས་པ་རྣམས་
ཏེ༑ འདིར་བྲི་བའི་སྤོབས་པ་ཡོད་མོད་ཀྱིས་གྲགས་ཆེ་བས་མ་བཀོད་དོ། །
འབྲས་བུ་ལ་རྣམ་པར་དག་པའི་ལམ་བསྒོམ་པའི་གནས་སྐབས་ཀྱི་འབྲས་བུ་ཡོན་ཏན་བརྒྱ་
ཕྲག་བཅུ་གཉིས་སོགས་དང་། མཐར་ཐུག་གི་འབྲས་བུ་སངས་རྒྱས་ཀྱི་སྤངས་རྟོགས་མཛད་པ་དང་
བཅས་པ་རྣམས་ཏེ་གྲགས་ཆེ་བས་མ་བཀོད་དོ། །
དེ་ལྟར་ན་གཞི་ལམ་འབྲས་བུའི་མཚན་ཉིད་ལུང་དང་བཅས་པ་དགོས་གསུངས་པ་ལ།
གསུང་རབ་དགོངས་འགྲེལ་དང་བཅས་པ་རྣམས་སུ་རང་གི་མཚན་ཉིད་དང་། སྤྱིའི་མཚན་ཉིད་ཞེས་
དང༌། རང་བཞིན་གྱི་མཚན་ཉིད་དང་། རྣམ་པར་དབྱེ་བའི་མཚན་ཉིད་ཞེས་དང་། རིགས་པའི་བསྟན་
འཆོས་སུ་མ་ (ཁྱབ་ཁྱབ་ཆེས་མི་སྲིད་གསུམ་དང་བྲལ་བའི་མཚན་ཉིད་བཤད། དེ་རྣམས་ནི་མཚོན་
པར་བྱེད་པས་མཚན་ཉིད་ཅེས་བྱ་ཞིང་། དེ་རྣམས་ཀྱིས་མཚོན་པའི་གཞིའི་མཚོན་པར་བྱ་བས་མཚོན་
བྱའམ་མཚན་གཞི་ཞེས་སྐད་དོད་གཅིག་ལོ་ཙཱ་བས་གཉིས་སུ་བསྒྱུར་བར་སྣང་ནའང་། བོད་སྔ་རབས་
པ་མང་པོས་མཚོན་བྱ་དང་མཚན་གཞི་ལ་སྤྱི་བྱེ་བྲག་གི་ཁྱད་ཕྱེད། མཚན་ཉིད་ཅེས་པ་སྐྱོན་གསུམ་
དང་བྲལ་བའམ་རིགས་མི་མཐུན་ལས་འབྱེད་པའི་མཚན་ཉིད་ཁོ་ན་ལ་བྱས། མཚན་མཚོན་གྱི་སྦྱོར་
བ་ཞེས་པ་ཐལ་རང་གི་སྦྱོར་བ་ལས་མ་གཏོགས་པའི་གསུམ་པ་བཟོས། མཚོན་བྱ་ལ་ཐ་སྙད་དམ་ཐ་
སྙད་བྱར་རུང་ངེས་པར་སྦྱོར་དགོས་ཞེས་པ་ལ་སོགས་ཀྱི་རྣམ་བཞག་མཛད་པས་དེང་སང་བར་དུ་
ཡང་ཕལ་ཆེར་དེ་བཞིན་དུ་འདོད་མོད། མཚན་ཉིད་ཅེས་པ་དང་། མཚོན་བྱེད་ཅེས་པ་དང་། མཚོན་
139



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བྱ་མཚན་གཞི་ཐ་སྙད་ཅེས་དང་། མཚོན་ཞེས་སོགས་ཀྱི་ཚིག་གི་དོན་ལ་བློ་རྩེ་གཏད་ས་ཅུང་ཟད་
ཙམ་ཡང་མེད་པར་ཁྱི་སྐད་ལ་རྒྱུག་པ་འབའ་ཞིག་སྣང་སྟེ། མཚན་ཉིད་པར་ཁས་འཆེ་བ་ཕལ་ཆེར་
གྱིས། མཚན་ཉིད་མི་ཤེས་པར་གྲགས་པ་འདི་ཨེ་མའོ། །དེ་བཞིན་དུ་མི་རྟག་བདག་མེད་སོགས་སྤྱི་
མཚན་ཡིན་སྤྱིའི་མཚན་ཉིད་མ་ཡིན་ཞེས་དང་། དོན་བྱེད་ནུས་ཤིང་རང་རྐྱ་ཐུབ་པའི་བུམ་པ་ལྟ་བུ་
རང་མཚན་ཡིན་རང་གི་མཚན་ཉིད་མ་ཡིན་ཞེས་འདོད་པའང་བཞད་གད་ཀྱི་གནས་སོ། ། དེས་ན་
བདེན་པ་གཉིས་ཀྱི་དབང་དུ་བྱས་ཏེ། གཞི་དེ་ཇི་ལྟར་གནས་པ་ལྟར་གྱི་གནས་ལུགས་གཞི་དེའི་
རང་བཞིན་ཡིན་པས་དེའི་མཚན་ཉིད་དེ། མི་རྟག་པ་འདུས་བྱས་སྤྱིའི་མཚན་ཉིད་དུ་བཤད་པ་ལྟ་བུ་
རང་བཞིན་གྱི་མཚན་ཉིད་དོ། །བུམ་པ་ལྟ་བུའི་ཆོས་གཅིག་ཀ་བ་ལ་སོགས་པའི་བུམ་པ་མ་ཡིན་
(པ)ཐམས་ཅད་ལས་ལྡོག་པའི་ལྡོག་པ་ཐ་དད་པ་དུ་མ་ལྟ་བུ། རྣམ་པར་དབྱེ་བའི་མཚན་ཉིད་དེ་
སྒྲས་བརྗོད་ཚུལ་རྣམ་རྟོག་གི་ཞེན་ཚུལ་ལ་ལྟོས་ནས་བཞག་པ་ཡིན་པས་རྟོག་ངོར་ཤེས་བྱ་ཡིན་ནོ། །
ཡང་བདག་མེད་སོགས་ཆོས་ཅན་ཐམས་ཅད་ལ་སྤྱི་ཁྱབ་ཏུ་ཡོད་པའི་ཆོས་ཡིན་པས་སྤྱིའི་མཚན་ཉིད་
དམ་རང་བཞིན་ཏེ་ཆོས་ཅན་ཐམས་ཅད་ཀྱི་གནས་ལུགས་ཡིན་པས་རང་བཞིན་གྱི་མཚན་ཉིད་ཡང་
ཡིན་ནོ། །རླན་ཞིང་གཤེར་བ་ཆུ་ཁོ་ན་ལ་ཡོད་པས་ཆུའི་རང་གི་མཚན་ཉིད་དེ་སྔར་ལྟར་རང་བཞིན་
གྱི་མཚན་ཉིད་ཀྱང་ཡིན་ནོ། །དེ་ཉིད་དེའི་རིགས་མི་མཐུན་ལས་འབྱེད་པའི་མཚན་ཉིད་དམ་སྐྱོན་
གསུམ་ལས་གྲོལ་བའི་མཚན་ཉིད་ཀྱང་ཡིན་ནོ། །དེ་བཞིན་དུ་མཚོན་པར་བྱེད་པས་མཚན་ཉིད་དེ།།
མཚོན་ཞེས་པ་གོ་བའམ་རྟོགས་སམ་ཤེས་ཟེར་བའི་དོན་ཡིན། དཔེར་ན་ཤེས་པར་བྱེད། གོ་བར་
བྱེད། རྟོགས་པར་བྱེད་པས་མཚན་ཉིད་ཅེས་པའི་བརྡ་བྱས་པ་ཡིན། གོ་བའམ་ཤེས་པར་བྱེད་ཚུལ་
མང་བོ་ཡོད་པས་མཚན་ཉིད་ཅེས་པ་མང་པོ་ལ་བཤད་དེ། ཆོས་ཐ་དད་པ་མང་པོ་ཐུན་མོང་དུ་ཤེས་
པར་བྱེད་པས་སྤྱིའི་མཚན་ཉིད། ཆོས་སོ་སོ་བ་རང་རང་ཐུན་མོང་མ་ཡིན་པར་བྱེད་པ་རང་གི་མཚན་
ཉིད། རང་རང་གནས་ཚུལ་ལྟར་གྱི་གནས་ལུགས་དེ་དང་དེར་ཤེས་པར་བྱེད་པ་རང་བཞིན་གྱི་མཚན་
ཉིད། ཆོས་ཅན་རེ་རེའང་རིགས་མ་ཡིན་དུ་མ་ལས་ལོག་པའི་ཆོས་དུ་མར་ཤེས་པར་བྱེད་པ་རྣམ་པར་
དབྱེ་བའི་མཚན་ཉིད་དེ། ཆོས་ཅན་སྒྲ་ལྟ་བུ་གཅིག་མ་བྱས་པ་དང་རྟག་པ་དང་ཀ་བ་བུམ་པ་སོགས་
སྒྲ་མ་ཡིན་མཐའ་ཡས་པ་ལས་ལོག་པའི་ལྡོག་པ་དུ་མའི་ཆོས་ཅན་སྒྲ་ལྟ་བུ་གཅིག་བྱས་མི་རྟག་བུམ་
140



པོད་གསུམ་པ། །
པར་བྱའོ། །
ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
མིན་སོགས་སུ་ཤེས་པར་བྱེད་པ་བཞིན་ནོ། །རྒྱས་པར་ངག་ལས་ཤེས་དགོས་སོ། །
འདིར་གཞི་ཙམ་གྱི་རིགས་མི་མཐུན་ལས་འབྱེད་པའི་མཚན་ཉིད། རང་གི་རྟེན་ཆོས་རྣམས་
ཀྱི་རྟེན་དུ་གྱུར་བ། ཐེག་ཆེན་དབུ་མ་བའི་སྐབས་ཀྱི་གཞི་ལམ་འབྲས་གསུམ་གྱི་རང་ལུགས་མཐར་
ཐུག་གི་གཞིའི་རིགས་མི་མཐུན་ལས་འབྱེད་པའི་མཚན་ཉིད་ནི། གང་ལ་བརྟེན་ནས་རྣམ་དག་ལེགས་
པའི་ལམ་བསྒོམས་པས་འབྲས་བུ་མི་གནས་པའི་མྱང་འདས་ཐོབ་ཅིང་འཐོབ་པར་འགྱུར་བའི་དེ་
བཞིན་ཉིད་ཅེས་བྱ་སྟེ། ཐོག་མ་མེད་དུས་ཅན་གྱིས་ཁམས་ཞེས་སོགས་སྔར་དྲངས་པ་རྣམས་དྲན་
ལམ་ཙམ་གྱི་རིགས་མི་མཐུན་སེལ་བའི་མཚན་ཉིད། གང་དུ་བགྲོད་པར་འགྱུར་བའི་སར་
ཕྱིན་བྱེད་དམ་ཕྱིན་པ། དབུ་མ་བའི་གྲུབ་མཐའི་སྐབས་ཀྱི་རང་ལུགས་ཀྱི་གཞི་ལམ་འབྲས་གསུམ་
གྱི་ལམ་རྣམ་དག་གི་རིགས་མི་མཐུན་ལས་འབྱེད་པའི་མཚན་ཉིད་ནི། གང་རྒྱུད་ལ་བརྟེན་ཅིང་བསྒོམས་
པ་གོམས་པར་བྱས་པས་སམ་གང་ལ་ཡང་དག་པའི་མཉམ་བཞག་གམ་རྗེས་ཐོབ་ཀྱིས་ལེགས་པར་
བསླབས་པས་མི་གནས་པའི་མྱང་འདས་སུ་ཕྱིན་བྱེད་དོ། །ཡང་དག་ཉིད་ལ་ཡང་དག་བལྟ། །ཡང་
དག་མཐོང་ན་རྣམ་པར་གྲོལ། །ཞེས་དང་། སྡོང་པོ་བཀོད་པར། རིགས་ཀྱི་བུ་བྱང་ཆུབ་ཀྱི་སེམས་
ནི་སངས་རྒྱས་ཀྱི་ཆོས་ཐམས་ཅད་ཀྱི་ས་བོན་ལྟ་བུའོ། །ཞེས་སོགས་དང་། སྦྱོར་བ་བཞིའི་བདག་
ཉིད་ཅེས་སོགས་དྲན་པར་བྱའོ། ། །
དབུ་མ་བའི་གྲུབ་མཐའི་སྐབས་ཀྱི་གཞི་ལམ་འབྲས་གསུམ་གྱི་ཡ་གྱལ་མཐར་ཐུག་གི་འབྲས་
བུའི་རིགས་མི་མཐུན་ལས་བྱེད་པའི་མཚན་ཉིད། རྣམ་པར་དག་པའི་མཉམ་རྗེས་ཀྱི་ལམ་བསྒོམས་
པའི་སྟོབས་ཀྱིས་ཐོབ་བྱ་མཐར་ཐུག་པ། ཆོས་སྐུ་འཕྲིན་ལས་འབྲས་བུ་ནི་ཞེས་སོགས་དྲན་པར་བྱའོ། །
ཡང་ལྟ་སྒོམ་སྤྱོད་འབྲས་ཞེས་པ་དང་། གཞི་ལམ་འབྲས་གསུམ་ཁྱད་ཡོད་དམ་མེད་གསུངས་
པ་ལ། སྤྱིར་གཞི་ལམ་འབྲས་གསུམ་ལྟ་སྒོམ་སྤྱོད་འབྲས། གཞི་དབུ་མ། ལམ་དབུ་མ། འབྲས་བུ་
དབུ་མ་ཞེས་ཕྱོགས་གཅིག་ཏུ་བསྡུས་པའི་བརྡ་ཆད་འདི་རྣམས་བོད་ཀྱི་སློབ་དཔོན་སྔ་མ་རྣམས་ཀྱིས་
མཛད་སྣང་། མཚན་ཉིད་ཐེག་པའི་གཞུང་ཁུངས་མ་ལས་བཤད་པ་མ་མཐོང་། འདི་འདྲའི་བརྡ་ཆད་
མཛད་པའི་བོད་སྔ་མ་རྣམས་ཀྱི་ཐུགས་དགོངས་ལ་ནི། སྤྱོད་པ་ཞེས་པ་འདི་མ་གཏོགས་གཞན་གསུམ་
141



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཚན་གསུམ་པོ་ཐད་ཀ་ཐད་ཀར་དོན་གཅིག་ཏུ་བཞེད་པར་མངོན་ཞིང་། ལྟ་བ་ཞེས་པ་ཡུལ་སྟོང་ཉིད་
དང་སྒོམ་པ་ཞེས་པ་མཉམ་བཞག་དང་། སྤྱོད་པ་ཞེས་པ་རྗེས་ཐོབ་ཀྱི་ཉམས་ལེན་ལ་བཞེད་པ་དང་།
གཞན་ཡང་རྗེ་བཙུན་མི་ལ་རས་པ་ལ་སོགས་པའི་བོད་ཀྱི་རྣལ་འབྱོར་བ་རྣམས་ཀྱིས་མང་དུ་བཀོད་
པའང་སྣང་སྟེ། དེ་དང་དེ་དག་ཏུ་ཤེས་པར་བྱའོ། །
འདིར་སྤྱིར་ལྟ་བ་ལ། ལོག་པའི་ལྟ་བ་དང་། ཡང་དག་པའི་ལྟ་བ་གཉིས་ཡོད་ཅིང་། དང་བོ་
ནི༑ ཀུན་རྫོབ་བམ། དོན་དམ་གྱི་གནས་ཚུལ་ལས་ཕྱིན་ཅི་ལོག་ཏུ་འབྱེད་ཅིང་། འཛིན་པའི་ལོག་
པའི་ཤེས་རབ་གཙོ་བོར་གྱུར་བ་སྟེ། དེའི་སྟོབས་ཀྱིས་དེ་དང་མཚུངས་ལྡན་གྱི་ཡིད་ཤེས་དང་།
ཡུལ་གྱི་ངོ་བོ་ཙམ་འཛིན་པ་རྟོག་པ་དང་། ཁྱད་པར་ལ་དཔྱོད་པའི་དཔྱོད་པ་གང་རུང་གྲོགས་སུ་ཡོད་
པས་ཀྱང་དེ་ལྟར་འཛིན་ནོ། །དེ་ལ་དགེ་སྡིག་མེད་པར་ལྟ་བ་སོགས་ཆད་ལྟ་དང་། གང་ཟག་གི་བདག་
དང་དབང་ཕྱུག་སོགས་རྟག་པར་ལྟ་བ་དང་། འདུས་བྱས་ཀྱི་སྒྲ་སོགས་རྟག་པར་ལྟ་བ་སོགས་དང་། །
མཐོ་རིས་ཀྱི་ཐབས་སུ་སྲོག་གིས་མཆོད་སྦྱིན་སྣ་ཚོགས་བྱེད་པའམ། སྲོག་བཅད་པས་འཁོར་བ་
ལས་གྲོལ་བར་འདོད་པའི་ལྟ་བ་སོགས་དང་།
བོད་ཀྱི་གྲུབ་ཐོབ་ཏུ་རློམ་པའི་སློབ་དཔོན་མང་བོའི་འདྲེན་པར་བཀུར་བ་མང་བོ་དག ཁོང་
གི་ཁྲིད་ཐོབ་དེ་ལུགས་ཀྱི་ངོ་སྤྲོད་ཐོབ་པའི་སློབ་མ་རྣམས་སངས་རྒྱས་ཐོབ་ཟིན། ལུས་རྒྱས་བཅིངས་
པས་རྫུ་འཕྲུལ་སོགས་སྟོན་མ་ནུས་པ་ཡིན། ཤི་ནས་ལུས་འདི་དང་བྲལ་མ་ཐག་དཔལ་ཀུན་ཏུ་བཟང་
བོ་ཉིད་དུ་འགྱུར་ཞིང་མགོ་ལ་ཐོད་པ་མི་འགེལ་བར་འདོད་པའི་ལྟ་བ་ཁམས་པོ་ཆེ་སོགས་མཐའ་
ཡས་སོ། །དེ་ལྟར་ན་མཐོ་རིས་དང་ཐར་བ་དོན་དུ་གཉེར་བ་རྣམས་ཀྱིས་ལྟ་བ་ངན་པ་སྤངས་ནས་
ཡང་དག་པའི་ལྟ་བ་ལ་འཇུག་པར་བྱ་དགོས་ཏེ། བཤེས་སྤྲིང་དུ། གལ་ཏེ་མཐོ་རིས་ཐར་བ་མངོན་
བཞེད་ན། །ཡང་དག་ལྟ་ལ་གོམས་པ་དག་ཏུ་མཛོད། །གང་ཟག་ལོག་པར་ལྟ་བས་ལེགས་སྤྱད་ཀྱང་། །
ཐམས་ཅད་རྣམ་པར་སྨིན་པ་མི་བཟད་ལྡན། །ཞེས་སོ། །
ཡང་དག་པའི་ལྟ་བ་ལའང་གཉིས་ལས། འཇིག་རྟེན་པའི་ཡང་དག་པའི་ལྟ་བ་ལ། དགེ་སྡིག་
གི་ལས་དང་། དེའི་འབྲས་བུ་བདེ་བ་དང་སྡུག་བསྔལ་འབྱུང་བར་ཡིད་ཆེས་ཤིང་དེ་ལྟར་འཛིན་ཅིང་
རྟོགས་པའི་ཤེས་རབ་གཙོ་བོར་གྱུར་བ་ཞིག་ནི་གཙོ་བོ་ཡིན་ལ། ཕ་མ་དང་རིགས་དང་ཡོན་ཏན་གྱི་
142



ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ། །
རྒན་པ་བཀུར་བའི་འོས་སུ་ལྟ་བ་སོགས་འཇིག་རྟེན་ཡ་རབས་རྣམས་ཀྱི་སྤྱོད་ཚུལ་ཀུན་ནས་སློང་བའི་
ཆོས་རབ་ཏུ་རྣམ་འབྱེད་ཀྱི་ཁྱད་པར་རྣམས་ཀྱང་ངོ༌། །ཇི་སྐད་དུ། འཇིག་རྟེན་པ་ཡི་ཡང་དག་ལྟ། །
ཆེན་པོ་སུ་ལ་ཡོད་གྱུར་བ། །དེ་ནི་བསྐལ་བ་སྟོང་དུ་ཡང་། །ངན་འགྲོར་འགྲོ་བར་མི་འགྱུར་རོ། །ཞེས་
དང༌། དབུ་མ་བཞི་བརྒྱ་བ་ལས། །འཇིག་རྟེན་ཚུལ་ལུགས་གང་དང་གང་། །དེ་དང་དེ་ལ་ཆོས་རྗེས་
འཇུག །དེ་ཡི་ཕྱིར་ན་ཆོས་པས་ཀྱང་། །འཇིག་རྟེན་སྟོབས་ལྡན་ལྟ་བུར་སྣང་། །ཞེས་དང་། གནས་
བརྟན་བྱང་བཟང་གིས། འཇིག་རྟེན་པའི་ཡང་དག་པའི་ལྟ་བ་ལས་གུད་དུ་སོང་བས་རྒྱང་འཕེན་པ་
ཞེས་བཤད་པ་ལྟར་རོ། །གྲུབ་མཐའི་ཡང་དག་པའི་ལྟ་བ་ལ། ཕྱི་རོལ་མུ་སྟེགས་བྱེད་རྣམས་ལའང་
ཅི་རིགས་སུ་ཡོད་པ་ཤེས་པར་བྱ་ཞིང་། ནང་བ་སངས་རྒྱས་པའི་ལྟ་བ་ལའང་གྲུབ་མཐའ་བཞིའི་སྒོ་
ནས་ཅི་རིགས་སུ་ཡོད་ཅིང་། ཁོ་བོས་གྲུབ་མཐའ་རྣམ་འབྱེད་དུ་ལུང་རིགས་ཀྱི་སྒོ་ནས་དཔྱིས་ཕྱིན་
པར་བཀོད་ཡོད་པ་དེར་བལྟ་བར་བྱའོ། །
འདིར་སྐབས་སུ་བབ་པ་ཐེག་ཆེན་གྱི་ལྟ་སྒོམ་སོགས་བསྟན་ན། ལྟ་བའི་ཡུལ་དང་ལྟ་བ་གཉིས་
སུ་དབྱེ་དགོས་ཏེ། ལྟ་བ་དངོས་ཤེས་རབ་གཙོ་བོར་གྱུར་བ་ཞིག་ཡིན་ཅིང་། བདེན་པ་གཉིས་ཀུན་
རྫོབ་བམ་དོན་དམ་དུ་ཇི་ལྟར་གནས་ཚུལ་ལྟར་གྱི་གནས་ལུགས་ནི་ལྟ་བའི་ཡུལ་ཡིན་པའི་ཕྱིར། དེ་
ལྟ་བུའི་ཡུལ་དེ་བལྟ་བར་བྱ་བ་ཡིན་པས་ལྟ་བ་ཞེས་བཏགས་ཀྱི་ལྟ་བ་དངོས་མིན་ཏེ། ལྟ་བ། མཐོང་
བ༑ རྟོགས་པ། ཤེས་པ། གོ་བ། དམིགས་པ་ཞེས་སོགས་བློའི་འཛིན་སྟངས་ཉིད་ལ་རྒྱ་གར་མཁས་
མང་གིས་བཤད། ལྟ་བ་ཞེས་པ་ས་སྐྱ་པཎ་ཆེན་གྱིས་མཐོང་བ་ཞེས་པར་བསྒྱུར་རོ། ། དེས་ན་ཡུལ་
གཟུགས་སོགས་རྣམས་དམིགས་པར་བྱ་བ་ཡིན་པས་དམིགས་པ་ཞེས་བརྗོད་དེ། དམིགས་པ་བཏགས་
པ་བ། མིག་ཤེས་སོགས་ནི་ཡུལ་དམིགས་པར་བྱེད་པ་ཡིན་པས་དམིགས་པ་ཞེས་བརྗོད་དེ། དམིགས་
པ་མཚན་ཉིད་དཔལ་ཆོས་ཀྱི་གྲགས་པས་གཏན་ཚིགས་ཐིགས་པར་གསུངས་ཤིང་། ལྷ་དབང་ཆོས་
མཆོག་སོགས་ཀྱིས་བཤད་པ་ལྟར་རོ། །བརྗོད་པར་བྱ་བ་མང་ནའང་དབུ་མ་པའི་གྲུབ་མཐའི་སྐབས་
གཞིར་བཞག་ནས་མདོར་བསྡུས་ཏེ་བརྗོད་ན། རྟག་ཆད་སོགས་སྤྲོས་པའི་མཐའ་དང་གྲོལ་བའི་
སྟོང་ཉིད་དམ་ཆོས་ཉིད་དེ་ལྟ་བའི་ཡུལ་མཐར་ཐུག་པ་ཡིན་ཞིང་། ཐེག་པ་ཆེན་པོའི་ལམ་ལྔའི་མངོན་
པར་རྟོགས་པ་རྣམས་ཀྱིས་ཇི་ལྟར་རྟོགས་ཚུལ་གྱི་རྣམ་པའམ་ཆོས་རྣམས་ཀྱང་ལྟ་ཡུལ་མཚན་ཉིད་པ་
143



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཡིན་ནོ། །ལུང་རིགས་རྣམ་དག་གིས་ཆོས་ཀུན་དེ་ཁོ་ན་ཉིད་དུ་སྤྲོས་བྲལ་དུ་སྤྱིའི་ཚུལ་གྱིས་རྟོགས་
པའི་ཤེས་རབ་གཙོ་བོར་གྱུར་བ་དང་། དེ་འདྲའི་སྤྲོས་བྲལ་ལམ་སྟོང་ཉིད་ལ་གསལ་སྣང་སྐྱེས་པའི་
འཇིག་རྟེན་པའི་སྒོམ་བྱུང་གི་ཤེས་རབ་གཙོ་བོར་གྱུར་བ་དང་། དེ་འདྲའི་སྤྲོས་བྲལ་ལམ་སྟོང་ ཉིད་
མངོན)གསུམ་དུ་རྟོགས་པའི་འཕགས་པ་སློབ་པའི་ཤེས་རབ་གཙོ་བོར་གྱུར་བ་དེ་རྣམས་ཀྱང་ཡང་
དག་པའི་ལྟ་བ་མཚན་ཉིད་པ་ཡིན་ཞིང་། དེ་བཞིན་དུ། ཀུན་རྫོབ་བདེན་པས་འཇུས་(བསྡུས་པའི་
ཆོས་རྣམས་ཀུན་རྫོབ་ཏུ་ཇི་ལྟར་གནས་ཚུལ་ལྟར་ལུང་རིགས་ཀྱི་སྒོ་ནས་རྟོགས་པའི་ཤེས་རབ་གཙོ་
བོར་གྱུར་བ་སོགས་གསུམ་ཡང་ཡང་དག་པའི་ལྟ་བ་མཚན་ཉིད་པ་ཡིན་ཞིང་། དེ་རྣམས་སྔར་བཤད་
པ་ལྟར་དེ་དང་དེར་རྟོགས་པའི་རྫོགས་སངས་རྒྱས་ཀྱི་ཤེས་རབ་གཙོ་བོར་གྱུར་བ་རྣམས་ནི་མཐར་
ཐུག་གི་ཡང་དག་པའི་ལྟ་བ་སྟེ་གཙོ་བོའོ། །ཇི་སྐད་དུ། འདི་ལ་བསལ་བྱ་ཅི་ཡང་མེད། །བཞག་
པར་བྱ་བ་ཅུང་ཟད་མེད། །ཡང་དག་ཉིད་ལ་ཡང་དག་བལྟ། །ཞེས་རྒྱུད་བླ་དང་། མངོན་རྟོགས་རྒྱན་
དུ་གསུངས་ཤིང་། ཡང་མངོན་རྟོགས་རྒྱན་དུ། ཟབ་མོ་སྟོང་བ་ཉིད་ལ་སོགས། །ཟབ་པ་དེ་ནི་སྒྲོ་
འདོགས་དང་། །བསྐུར་བའི་མཐའ་ལས་གྲོལ་བ་ཉིད། །ཅེས་སོ། །རྣམ་འགྲེལ་དུ། སྟོང་ཉིད་ལྟ་
དང་དེ་འགལ་ཕྱིར། །ཞེས་དང་། སྟོང་ཉིད་ལྟ་བས་གྲོལ་འགྱུར་གྱིས། །བསྒོམས་པ་ལྷག་མ་དེ་དོན་
ཡིན། །ཞེས་ཏེ། ཚིག་རྐང་འདི་གཉིས་ཇོ་བོ་རྗེས་ལམ་སྒྲོན་དུའང་བཀོད་དོ། །ཡང་རྣམ་འགྲེལ་དུ།
དེ་ཉིད་ལ་ནི་དེ་འགལ་དོན། །དེ་ཉིད་རྣམ་པ་རྗེས་རྟོགས་ཅན། །ལེགས་བསྒོམ་ཡང་དག་ལྟ་བ་
ཡིན། །སྲིད་པ་རྗེས་འབྲང་བཅས་འཇོམས་བྱེད། །ཅེས་ཏེ། དེ་རྣམས་ཀྱིས་ལྟ་བ་དང་ལྟ་བའི་ཡུལ་
སོ་སོར་ཕྱེ་ནས་བསྟན་ཅིང་། སྟོང་ཆེན་རབ་འཇོམས་སུ། ལྟ་བ་འདི་ལ་སྦྱར་མ་ཐག་ཏུ་ནི། །འཇིགས་
ཚོགས་ལྟ་དང་ཚུལ་ཁྲིམས་བརྟུལ་ཞུགས་དང་། །ཐེ་ཚོམ་དང་ནི་ཉོན་མོངས་གསུམ་པོ་དག །ཅིག་
ཆར་སྤངས་ཏེ་འཕགས་པའི་བདེན་མཐོང་བ། །དེ་བས་དགེ་འདུན་རིན་ཆེན་མཆོག་ཏུ་གསུངས། །
ཞེས་སོ། །དེས་མཚོན་ནས་ལུགས་གཞན་ཡང་ཤེས་པར་བྱའོ། ། ད་
ཡང་ལྟ་བ་དང་། གྲུབ་མཐའ་དང་། གཞུང་ལུགས་དང་། ཡིད་ཀྱི་དམ་བཅའ་ཞེས་པ་རྣམས་
ཕལ་ཆེར་རྣམ་གྲངས་སུ་བཤད་པའང་སྣང་སྟེ། དུས་འཁོར་འགྲེལ་ཆེན་དུ། རང་གཞན་ལྟ་བ་དག་
ལ་གཞུང་། །ཅུང་ཟད་གསུང་པ་རྣམ་རྒྱས་བྱ། །ཞེས་གསུངས་ནས། གྲུབ་མཐའ་བཞི་སོགས་བསྟན་
144



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
ཅིང་། ཛེ་ཏ་རིས། བདེར་གཤེགས་གཞུང་གི་རབ་དབྱེ་ཞེས་བསྟན་བཅོས་ཀྱི་མིང་བཏགས་ནས་
སངས་རྒྱས་པའི་ལྟ་བ་དང་། གྲུབ་མཐའ་བཞི་གཏན་ལ་ཕབ་པའི་ཕྱིར་དང་། ཚད་མ་རྒྱན་དུ། གྲུབ་
མཐའ་དང་། དམ་བཅའ་བ་ནི་རྣམ་གྲངས་ཙམ་ཡིན་པའི་ཕྱིར་རོ། །ཞེས་སོ། །གང་ལྟར་ཡང་ལྟ་བ་
དང་གྲུབ་མཐའ་ནི་ཤེས་རབ་གཙོ་བོར་གྱུར་བ་ཡིན་པར་རྒྱ་བོད་ཀྱི་མཁས་པ་རྣམས་བཞེད་དོ། །
ལྟ་བ་སོགས་བཞིར་ཕྱེ་བའི་སྒོམ་པ་ལ། སྤྱིར་དམིགས་པ་གང་དང་གང་ལ་སེམས་གཏོད་ཅིང་
འཛིན་པའི་སེམས་རྩེ་གཅིག་པ་སྟེ། མཉམ་རྗེས་སམ་རིམ་གཉིས་ཀྱི་བསྒོམ་པ་སོགས་སྔར་མཚན་
ཉིད་ལས་འབྱུང་བ་རྣམས་སོ། །འདིར་ཐེག་ཆེན་དབུ་མ་བའི་ལུགས་ཀྱི་རྣམ་པར་དག་པའི་སྒོམ་པ་
མཐར་ཐུག་པ་ནི། ལྟ་བ་གཏན་ལ་ཕེབས་པའི་སྤྲོས་བྲལ་ཟབ་མོའི་ངང་དུ་མཉམ་པར་བཞག་པའི་
གསལ་སྣང་ཁྱད་པར་ཅན་གྱི་སེམས་རྩེ་གཅིག་པ་ཡིན་ལ། དེ
འདིར་སྤྱོད་པ་ཡང་། དེ་འདྲའི་མཉམ་བཞག་གིས་ཟིན་པའམ། དེ་དང་རྗེས་སུ་མཐུན་པའི་
ཞེན་མེད་དང་། སྒྱུ་མ་ལྟར་རང་བཞིན་མེད་པར་རྟོགས་པའི་ངང་ནས་ལུས་ངག་ཡིད་གསུམ་གྱི་བྱ་བ་
ཅི་བྱེད་ཀྱང་ལྟ་སྒོམ་རྣམ་དག་འཕེལ་བའི་གྲོགས་སུ་འགྱུར་བའི་བྱ་བ་ཐམས་ཅད་དོ། །འབྲས་བུ་
མདོར་བསྡུ་ན་སྔར་བཤད་པ་ལྟར་རོ། །
ཡང་གཞི་ལམ་འབྲས་བུའི་དབུ་མ་ཞེས་པ་དང༌། གཞི་ལམ་འབྲས་གསུམ། ལྟ་སྒོམ་འབྲས་
གསུམ་དག་གཅིག་མི་གཅིག་གསུང་བ་ལ། སྔར་བཤད་ལྟར། གཞི་དབུ་མ་སོགས་གསུམ་གྱི་བརྡ་
ཆད་འདི་བོད་སྔ་རབས་མང་པོས་མཛད་ཅིང་། ཁོང་རང་རྣམས་ཀྱི་ལུགས་བཀོད་པའི་བསྟན་བཅོས་
མང་པོ་ཡོད་པས་དེར་བལྟ་བར་བྱ་ཞིང་། ཁོ་བོ་ལྟར་ན། སྔར་བཤད་པའི་མཐར་ཐུག་གི་གཞི་དང་།
ལྟ་བའི་ཡུལ་མཐར་ཐུག་པ་དང་། མཐར་ཐུག་གི་གཞི་དབུ་མ་མཚན་ཉིད་པ་དོན་གཅིག་སྟེ། གཞི་
ཡིན་པའི་སྒྲུབ་བྱེད་སྔར་བཤད་པ་ལྟར་ཤེས་པར་བྱ་ཞིང་། དབུ་མ་མཚན་ཉིད་པ་ཡིན་ཏེ། མཐའ་
དང་བྲལ་བའི་ཆོས་ཉིད་ཡིན་པའི་ཕྱིར་རོ། །
ཡང་ལམ་དབུ་མ་རྗེས་མཐུན་པ་ནི། དབུ་མའི་གཞུང་ལུགས་སུ་གསུངས་པ་ལྟར་གྱི་བྱང་ཆེན་
གྱི་རྒྱུར་འགྱུར་རུང་གི་རྟོག་བསྒོམ་དང་བསོད་ནམས་ཀྱི་ཚོགས་ཅི་རིགས་པ་རྣམས་ཀྱང་ཡིན་ལ།
ལམ་དབུ་མ་མཐར་ཐུག་པ་ནི་སྔར་བཤད་པ་ལྟར་གྱི་གཞི་ལམ་འབྲས་གསུམ་གྱི་ལམ་མཐར་ཐུག་
145



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
དང་ལྟ་སྒོམ་སྤྱོད་འབྲས་ཀྱི་སྒོམ་མཐར་ཐུག་ཏུ་བཤད་པ་དེ་རྣམས་དོན་གཅིག་སྟེ། ཅིར་ཡང་འཛིན་
མེད་ཀྱི་རྣམ་པར་མི་རྟོག་པའི་སེམས་རྩེ་གཅིག་པའི་ཏིང་ངེ་འཛིན་ནི་ཡུམ་གྱི་མདོ་དང་སེམས་འགྲེལ་
སྐོར་གསུམ། ནཱ་རོ་འགྲེལ་ཆེན་རྣམ་གཉིས་སུ་གསུངས་པའི་གསལ་སྣང་ཁྱད་པར་ཅན་དང་ལྡན་
པའི་རྣལ་འབྱོར་ཞིག་དགོས་ཀྱི་དེ་ལས་གཞན་པའི་རྟོག་བསྒོམ་སོགས་དང་། ཆད་བསྒོམ་སོགས་ཀྱི་
ལམ་དབུ་མ་མཐར་ཐུག་གི་གོ་མི་ཆོད་དེ། དགག་སྒྲུབ་འོག་ཏུ་སྟོན་ཏོ། ། ་
ཡང་མཐར་ཐུག་གི་འབྲས་བུ་དབུ་མ་མཚན་ཉིད་པ་སློབ་ལམ་ དུ ཐོབ་པ་མེད་ལ། སངས་
རྒྱས་པའི་རྟོགས་པ་འདུས་བྱས་ཀྱི་ཆ་རྣམས་འབྲས་བུ་དབུ་མ་རྗེས་མཐུན་པ་ཡིན་ཞིང་། བྲལ་འབྲས་
ཆོས་སྐུ་ནི་འབྲས་བུ་དབུ་མའི་གཙོ་བོར་ཞེས་ཤེས་པར་བྱ་སྟེ། དབུ་མ་མཚན་ཉིད་པ་ཡིན་ན་མཐའ་
བྲལ་གྱི་ཆོས་ཉིད་ཡིན་དགོས་པའི་ཕྱིར་རོ། །ཆོས་ཅན་ཀུན་རྫོབ་པ་གང་ཡང་དབུ་མ་མཚན་ཉིད་
པར་མི་རུང་ངོ་། །
དེས་ན་གཞི་ལམ་འབྲས་གསུམ་གྱི་འབྲས་བུ་མཚན་ཉིད་པ། ལྟ་སྒོམ་སྤྱོད་འབྲས་ཀྱི་འབྲས་
བུ་མཚན་ཉིད་པ་དོན་གཅིག་ཅིང་ཁྱབ་ཆེ་ལ་འབྲས་བུ་དབུ་མ་མཚན་ཉིད་པ་དེ་གཉིས་ཀྱི་བྱེ་བྲག་གོ།
རྒྱུ་མཚན་ངག་ལས་ཤེས་དགོས་ཤིང་མང་དོགས་པས་མ་བྲིས་སོ། ། ་
༢ དེ་ལ་མ་རྟོགས་ལོག་རྟོག་ཐེ་ཚོམ་གྱི་འཁྲུལ་བ་དགག་པ། །
གཉིས་པ་ནི། འདིར་ཁ་ཅིག་ཇི་ལྟར་མཐོང་བ་དང་ཐོས་པ་དང་རྣམ་པར་ཤེས་པ་ཙམ་གྱི་སྣང་
བ་འདི་གཞི་དབུ་མ་ཡིན་དེ། སྣང་བ་ཙམ་དུ་ཡོད་པས་ཆད་པ་མ་ཡིན། འགྱུར་བའི་ཆོས་ཅན་ཡིན་
པས་རྟག་པའང་མ་ཡིན་ལ། འདིར་བཀག་ཀྱང་མི་དགོས་ཏེ། འདི་ལ་བདེན་ཞེན་མེད་ན་འཁོར་བའི་
རྒྱུར་ཡང་མི་འགྱུར། འདི་བཀག་ན་ཆད་ལྟར་ལྟུང་སྟེ་མཐོ་རིས་དང་ཐར་བའི་རྒྱུ་འབྲས་ཐམས་ཅད་
བཀག་པར་འགྱུར་བའི་ཕྱིར་རོ་སྙམ་དུ་སེམས་ན། རྒྱུ་མཚན་བཀོད་པ་དེ་རྣམས་ཕལ་ཆེར་དེར་ལྟར་
ཡིན་ན་ཡང་དེ་ཙམ་གྱི་གཞི་དབུ་མ་མཚན་ཉིད་པར་མི་འགྲུབ་སྟེ། གལ་ཏེ་འགྲུབ་ན་དབུ་མ་མིན་
པའི་ཆོས་མི་སྲིད་པར་འགྱུར་རོ། །
དེས་ན་ཇི་ལྟར་མཐོང་ཞིང་ཐོས་པ་ལ་སོགས་པའི་ད་ལྟའི་སྣང་བ་འདི་རྣམས་གཞི་དབུ་མ་
146



ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན། ། པོད་གསུམ་པ།
མཚན་ཉིད་པ་མ་ཡིན་ཏེ། སྤྲོས་པར་གྱུར་བའི་མཐའ་ཡིན་པའི་ཕྱིར་ཏེ། ཕལ་ཆེར་འགྱུར་བའི་ཆོས་
ཅན་ཡིན་པའི་ཕྱིར་དང་། སོ་སྐྱེས་རྣམས་ཀྱི་དངོས་སུ་ཡུལ་དུ་གྱུར་བའི་ཕྱིར་རོ། །དབུ་མ་མཚན་
ཉིད་པ་ཡིན་ན་མཐའ་བྲལ་གྱི་དེ་བཞིན་ཉིད་ཡིན་དགོས་ཏེ། མདོ་རྒྱུད་དྲི་མེད་རྣམས་གཟུ་བོའི་བློས་
བལྟས་པས་ཤེས་སོ། །
ཁ་ཅིག་ན་རེ། ད་ལྟའི་སྣང་བ་ཟང་ཐལ་ལེ་བ་འདི་དག་སངས་རྒྱས་ཀྱི་ཆོས་ཀྱི་སྐུ་ཡིན་ཞེས་
དང༌། ཡང་ཁ་ཅིག་ད་ལྟར་གྱི་རིག་རིག་པོའི་སེམས་རིག་ཅིང་གསལ་ཙམ་འདི་ཀ་སངས་རྒྱས་ཡིན། །
འདི་ལ་རྣམ་པར་རྟོག་པས་བཟོ་བཅོས་བྱས་ན། འཁོར་བ་ལས་མི་ཐར་ཡང་། རྣམ་རྟོག་གི་བཟོ་བཅོས་
མ་བྱས་ན་ཆོས་སྐུ་ཟང་ཐལ་རང་ཡིན་དེ། བརྟག་གཉིས་ལས། འདི་ཉིད་འཁོར་བ་ཞེས་བྱ་སྟེ། །འདི་
ཉིད་མྱ་ངན་འདས་པའང་ཡིན། །འཁོར་བ་སྤངས་ནས་གཞན་དུ་ནི། །མྱ་ངན་འདས་པ་རྟོགས་མི་
འགྱུར། །ཞེས་དང་། སེམས་ཅན་རྣམས་ནི་སངས་རྒྱས་ཉིད། །འོན་ཀྱང་གློ་བུར་དྲི་མས་བསྒྲིབས། །
ཞེས་སོགས་ཀྱི་དོན་ཡང་དེ་ཉིད་ཡིན་པར་འདོད་ཅིང་། དེའི་ཕྱིར་ད་ལྟར་གྱི་རིག་རིག་པོའི་རིག་པ་
གསལ་ཙམ་འདི་དང་། སྣང་བ་འདི་དབྱེར་མེད་པས་ཡུལ་ཡུལ་ཅན་གཉིས་སུ་དབྱེ་བ་མེད་ཅིང་། དེ་
ལྟར་འབྱེད་པ་ནི་བསྒོམ་པའི་ཉམས་མྱོང་རྒྱུད་ལ་མ་སྐྱེས་པ་དང༌། མན་ངག་ཟབ་མོའི་གནད་མ་
ཤེས་པར་ཚིག་སྐམ་ལ་ཞེན་པ་སྙིང་རྗེས་གནས་ཡིན་ཞེས་ཟེར་བའི་སྙིང་རྗེ་ཅན་གྱི་སྐྱེ་བོ་མང་བོ་
ཡོད་གྲགས་སོ། །སྣང་བ་ཆོས་སྐུ་ཡིན་ན་བྱས་ཤིང་བསགས་པའི་དགེ་སྡིག་གི་ལས་མེད་པར་འགྱུར་
ཞིང་། འདོད་ན་མཐོ་རིས་དང་ངན་སོང་སོགས་ཀྱི་འཁོར་བ་དང་། མྱང་འདས་ཐོབ་པ་མི་སྲིད་པར་
འགྱུར་ཞིང་། འདོད་ན་ལས་བྱས་པ་ཆུད་ཟོས་པར་འགྱུར་རོ། །འདོད་མི་ནུས་ཏེ། འདུལ་བ་ལུང་
སོགས་སུ། ལས་རྣམས་བསྐལ་བ་བརྒྱར་ཡང་ནི། །ཆུད་མི་ཟ་ཞེས་སོགས་མདོ་བསྟན་བཅོས་མཐའ་
ཡས་སོ། །གལ་ཏེ་སྣང་བ་འདི་ཆོས་སྐུ་ཡིན་ཡང་རྟོགས་ན་སངས་རྒྱས། མ་རྟོགས་ན་འཁོར་བ་ཡིན་
པས་ལས་དགེ་སྡིག་མེད་པ་དང་། འཁོར་འདས་མེད་པའི་སྐྱོན་དུ་མི་འགྱུར་སྙམ་ན། རྟོགས་མ་
རྟོགས་ཀྱི་དོན་དེ་ཡང་ཅི་ཞིག་རྟོགས་མ་རྟོགས་ཡིན། སྣང་བ་འདི་ཉིད་ཆོས་སྐུར་རྗེན་ཆར་དུ་རྟོགས་
མ་རྟོགས་སམ། སྣང་བ་འདི་བདེན་པའི་རང་བཞིན་མེད་པར་མངོན་སུམ་དུ་རྟོགས་མ་རྟོགས་སམ་
ཡང་ན་སངས་རྒྱས་ཐོབ་མ་ཐོབ་ཀྱིས་འཇོག འདི་རྣམས་ལས་མི་འདའོ། ། དང་པོ་ལྟར་ན་ད་ལྟའི་
147



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
སྣང་བ་སྣ་ཚོགས་འདི་སངས་རྒྱས་ཀྱི་ཆོས་ཉིད་ཀྱི་སྐུར་མི་འཐད་དེ། སོ་སྐྱེས་རྣམ་ཤེས་ཀྱི་དངོས་
ཡུལ་ཡིན་པའི་ཕྱིར། རྒྱུད་བླར། ཕྲ་ཕྱིར་ཐོས་པའི་ཡུལ་མིན་ཏེ། །དོན་དམ་ཡིན་ཕྱིར་བསམ་བྱའི་
མིན། །ཆོས་ཉིད་ཟབ་ཕྱིར་འཇིག་རྟེན་པའི། །བསྒོམ་པ་ལ་སོགས་ཡུལ་མ་ཡིན། །གང་ཕྱིར་གཟུགས་
ལ་དམུས་ལོང་བཞིན། །བྱིས་པས་དེ་སྔོན་མཐོང་མ་མྱོང་། །བཙས་པའི་ཁྱིམ་གནས་བུ་ཆུང་གིས། །
ཉི་མའི་གཟུགས་བཞིན་འཕགས་པས་ཀྱང་། །ཞེས་དང་། རང་བྱུང་རྣམས་ཀྱི་དོན་དམ་དེ། །དད་པ་
ཉིད་ཀྱིས་རྟོགས་བྱ་ཡིན། །ཉི་མའི་དཀྱིལ་འཁོར་འོད་འབར་བ། །མིག་མེད་པས་ནི་མཐོང་བ་མེད། །
ཅེས་དང་། འཕགས་པ་ཀླུ་སྒྲུབ་ཀྱི་ཆོས་དབྱིངས་བསྟོད་པར་ཡང་། ཉོན་མོངས་ཅན་གྱི་སེམས་ཅན་
གྱིས། །དེ་བཞིན་གཤེགས་པ་མི་མཐོང་ངོ༌། །ཇི་ལྟར་ཡི་དྭགས་རྣམས་ཀྱིས་ནི། །རྒྱ་མཚོ་སྐམ་པར་
མཐོང་བ་ལྟར། །དེ་བཞིན་མི་ཤེས་པས་བསྲེགས་པས། །སངས་རྒྱས་རྣམས་ནི་མེད་པར་བརྟགས། །
དམན་དང་བསོད་ནམས་དམན་པ་ལ། །བཅོམ་ལྡན་འདས་ཀྱིས་ཅི་བགྱིར་མཆིས། །ཇི་ལྟར་དམུས་
ལོང་ལགས་པ་རུ། །རིན་ཆེན་མཆོག་ནི་བཞག་པ་འདྲ། །ཞེས་སོགས་དང་། རྒྱུད་བླའི་འགྲེལ་བར་
མདོའི་ལུང་དྲངས་པར། སྤྲིན་མཐོང་མཁའ་ལ་ཉི་བཞིན་འདིར་ཁྱོད་ཕྱོགས་གཅིག་བློ་གྲོས་ཅན། །
བློ་མིག་དག་པའི་འཕགས་རྣམས་ཀྱིས་ཀྱང་ཐམས་ཅད་མཐོང་མ་ལགས། །བཅོམ་ལྡན་འདས་ཁྱོད་
ཆོས་སྐུ་གང་དག་བློ་གྲོས་མཐའ་ཡས་པ། །ཤེས་བྱ་མཐའ་མེད་མཁའ་དབྱིངས་ཁྱབ་པ་དེ་དག་གིས་
ཀུན་མཐོང་། །ཞེས་སོགས་ཏེ། བྱང་སེམས་ས་བཅུ་པས་ཀྱང་སངས་རྒྱས་ཀྱི་ཆོས་སྐུ་ཇི་བཞིན་དངོས་
སུ་མི་མཐོང་བར་གསུངས་ན་སོ་སྐྱེ་ལྟ་སྨོས་ཀྱང་ཅི་དགོས། རྣམ་དག་གི་ལམ་མ་བསྒོམས་པའི་སོ་སྐྱེ་
ཐམས་ཅད་ཀྱང་འཕགས་པའི་གང་ཟག་ཆེན་པོར་འགྱུར་ཏེ། སངས་རྒྱས་ཆོས་སྐུ་མངོན་སུམ་དུ་
མཐོང་ཞིང་ཐོབ་པའི་ཕྱིར་ཏེ། ཇི་ལྟར་མཐོང་ཞིང་ཐོས་པ་ལ་སོགས་པ་འདི་དག་མངོན་སུམ་དུ་མཐོང་
ཞིང་སྣང་སེམས་དབྱེར་མེད་གཅིག་ཏུ་ཁས་བླངས་པའི་ཕྱིར། ཁྱབ་པ་ཁས་བླངས་པ་དེ། དེ་ལྟའི་
སྣང་བ་སྣ་ཚོགས་པ་འདི་སངས་རྒྱས་ཀྱི་ཆོས་ཉིད་ཀྱི་སྐུར་ཁས་བླངས་པའི་ཕྱིར་རོ། །དེས་ན་ད་ལྟའི་
སྣང་བ་འདི་ཆོས་སྐུར་རྟོགས་པའི་འཛིན་པའི་བློ་ཡིན་ན་ལོག་ཤེས་ཡིན་ཅིང་། འཕགས་པ་རྣམས་
ཀྱིས་དེ་ལྟར་རྟོགས་པ་མི་སྲིད་ཅིང་། སོ་སྐྱེ་རྣམས་ལ་ཡང་དེ་ལྟར་རྟོགས་པའི་ཡང་དག་ཤེས་པ་མེད་
148



ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན། པོད་གསུམ་པ།
གལ་ཏེ་དྲི་བ་གཉིས་པ་དང་གསུམ་པ་ལྟར་འདོད་ན་ཡང་སྣང་བ་འདི་བདེན་པའི་རང་བཞིན་
མེད་པར་རྟོགས་པའི་འདིའི་སྟོང་ཉིད་རྟོགས་པའམ། སངས་རྒྱས་ཐོཔ་པ་སོགས་ཇི་ལྟར་གྱུར་ཡང་
རུང་སྟེ། འཁོར་བ་པ་རྣམས་ཀྱིས་ད་ལྟའི་ཟང་ཐལ་ལེའི་སྣང་བ་འདི་ཉིད་སངས་རྒྱས་ཆོས་སྐུར་
འགྱུར་མི་སྲིད་དེ། སྒྲིབ་གཉིས་མ་སྤངས་པའི་གང་ཟག་གི་རྣམ་ཤེས་ཀྱི་སྣང་བ་ཡིན་པའི་ཕྱིར།
མཚན་བརྗོད་དུ། རྣམ་པར་ཤེས་པའི་ཆོས་ཉིད་འདས། །ཞེས་དང་། མི་མངོན་མི་སྣང་གསལ་བྱེད་
མིན། །ཞེས་དང་། རྒྱུད་བླར། སངས་རྒྱས་ཁམས་དང་སངས་རྒྱས་བྱང་ཆུབ་དང༌། །སངས་རྒྱས
ཆོས་དང་སངས་རྒྱས་འཕྲིན་ལས་དེ། །དག་པའི་སེམས་ཅན་གྱིས་ཀྱང་བསམ་བྱ་མིན། །འདི་ནི་
འདྲེན་པ་རྣམས་ཀྱི་སྤྱོད་ཡུལ་ཡིན། །ཞེས་སོ། །གཞན་ཡང་སྣང་བ་འདི་ཆོས་སྐུ་ཡིན་ན། ཁ་ཅིག་
གིས་འདོད་པ་ལྟར་སེམས་ཅན་འདི་རྣམས་ཀྱི་ཕུང་བོ་ལྔ་རྒྱལ་བ་རིགས་ལྔ། ཉོན་མོངས་ལྔ་ཡེ་ཤེས་
ལྔ་ཡིན་པར་ཡང་འགྱུར་ཞིང་། དེ་ལྟར་འདོད་ན། འཁོར་བའི་སེམས་ཅན་རྣམས་ཀྱིས་སངས་རྒྱས་
ཐོབ་ཟིན་པར་འགྱུར་ཏེ། རང་ཕུང་བོ་ལྔ་དང་ཉོན་མོངས་དུག་ལྔ་རང་རྒྱུད་ལ་སྐྱེས་ཤིང་ཐོབ་ཟིན་
པའི་ཕྱིར། མདོར་ན་སྔར་སྨོས་པ་ལྟར་རང་ཉིད་ཞེ་བས་འདོད་ཅིང་འཁོར་ཚོགས་རྒྱ་ཆེན་པོ་ལ་སྟོན།
དེའི་སྒོ་ནས་མང་བོའི་བཀུར་ཞིང་། སངས་རྒྱས་སུ་འཛིན་པའི་རྡོ་རྗེ་འཛིན་པར་རློམ་པའི་འུད་པོ་ཆེ་
ཁྱེད་རྣམས་ཀྱང་རྫོགས་པའི་སངས་རྒྱས་ཐོབ་ཟིན་པར་འགྱུར་ཏེ། རང་རང་གི་ཕུང་བོ་ལྔ་རྫོགས་
པར་ཐོབ་ཟིན་ཅིང་། ཁྱེད་རང་རྣམས་ཀྱིས་ཇི་ལྟར་མཐོང་ཞིང་ཐོས་པ་ལ་སོགས་པའི་ཟང་ཐལ་ལེ་
བའི་སེམས་ཀྱི་སྣང་བ་འདི་ཁྱེད་རང་རྣམས་ཀྱི་སེམས་ཡིན། དེ་ལྟར་སྣང་བའི་ཁྱེད་རང་རྣམས་ཀྱི་
སེམས་རིག་ཅིང་གསལ་ཙམ་འདི། རང་རྒྱུད་ལ་སྐྱེས་ཤིང་ཐོབ་ཟིན་པའི་ཕྱིར་ཞེས་པའི་སྐྱོན་དུ་འགྱུར་
ཏེ༑ ཁྱབ་པ་ཁས་བླངས་ཏེ། དེ་དག་རྫོགས་པའི་སངས་རྒྱས་ཀྱི་ཆོས་སྐུར་ཁས་བླངས་པའི་ཕྱིར་རོ། །
མི་དགེ་བ་སྣ་ཚོགས་སྤྱོད་པའི་སེམས་ཅན་འདི་རྣམས་ཀྱང་སངས་རྒྱས་ཐོབ་ཟིན་པའི་སྐྱོན་དུ་འགྱུར་
ཏེ༑ རྒྱུ་མཚན་སྔར་ལྟར་རོ། །ཡང་ཚོགས་དྲུག་གི་སྣང་བ་སྣ་ཚོགས་འདི་བདེན་པའི་རང་བཞིན་མེད་
པའི་སྟོང་པ་ཡིན་པས་ཆོས་སྐུ་ཡིན་དེ། སྣང་བ་བདེན་པའི་རང་བཞིན་མེད་པའི་སྟོང་བ་དེ་ཉིད་ཀ་
ཆོས་སྐུ་ཡིན་གྱི་དེ་མ་ཡིན་པའི་ཆོས་སྐུ་བྱ་བ་ཅུང་ཟད་ཀྱང་མེད་པའི་ཕྱིར་རོ་ཞེ་ན། རྣམ་ཤེས་ཚོགས་
དྲུག་གི་མ་དག་པའི་སྣང་བ་འདི་ཆོས་སྐུ་ཡིན་ན། རྣམ་ཤེས་ཚོགས་དྲུག་ཡང་ཆོས་སྐུར་འགྱུར་ཏེ།
149



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
རྒྱུ་མཚན་མཚུངས་པའི་ཕྱིར་རོ། །དེ་ལྟར་འདོད་ན། སངས་རྒྱས་ཀྱི་ཆོས་སྐུ་མ་ཡིན་པའི་སེམས་ཅན་
མི་སྲིད་པར་འགྱུར་ཏེ། དེ་ལྟར་འདོད་ན། ངན་སོང་དུ་སྐྱེ་ཞིང་སྡུག་བསྔལ་སྣ་ཚོགས་མྱོང་བ་མི་སྲིད་
པར་འགྱུར་ཏེ། སངས་རྒྱས་ཆོས་སྐུ་ངན་སོང་དུ་སྐྱེ་བའམ་སྡུག་བསྔལ་མྱོང་བ་མི་སྲིད་པའི་ཕྱིར་རོ། །
སྣང་བ་བདེན་པས་སྟོང་ཙམ་གྱི་སྟོང་བ་དེ་ཡང་སངས་རྒྱས་ཀྱི་ཆོས་སྐུ་མཚན་ཉིད་པ་མ་ཡིན་ཏེ།
རྣམ་བཅད་ཙམ་དུ་ཤེས་པར་བྱ་བའི་མེད་དགག་ཡིན་པའི་ཕྱིར། དེ་སྟོང་པ་ཡིན་ཡང་སྙིང་བོ་མེད་
པའི་སྟོང་པ་ཉིད་མཆོག་མ་ཡིན་པའི་ཡང་ཕྱིར། འཕགས་པ་འཇམ་དཔལ་གྱིས་མཛད་པའི་རང་གི་
ལྟ་བའི་འདོད་པ་མདོར་བསྟན་པ་ལས། ཕུང་བོ་རྣམ་དཔྱད་སྟོང་ཉིད་ནི། །ཆུ་ཤིང་ཇི་བཞིན་སྙིང་བོ་
མེད། །རྣམ་པ་ཀུན་གྱི་མཆོག་ལྡན་པའི། །སྟོང་ཉིད་དེ་ལྟར་འགྱུར་མ་ཡིན། །ཞེས་དང་། དུས་འཁོར་
འགྲེལ་ཆེན་དུ། འཁོར་བ་སྙིང་བོ་མེད་དེ་ཟད་གྱུར་པ། །དེ་ལས་སྐྱེས་བུའི་སངས་རྒྱས་ཉིད་འབྲས་
མེད། །ཆུ་ཤིང་གི་ནི་འབྲས་བུ་སྨིན་པ་རྣམས། །ཆུ་ཤིང་ཉམས་པས་ཡང་དག་འབྱུང་བ་བཞིན། །
ཞེས་པས་སྙིང་བོ་མེད་པ་ཆོས་སྐུར་མི་འཐད་པས་ཆོས་སྐུ་མཐར་ཐུག་གི་སྙིང་བོར་བསྟན་ཏོ། །
གཞན་ཡང་དབུ་མའི་གཙུག་ལག་ཏུ། ཆོས་ཀུན་བདེན་པའི་རང་བཞིན་མེད་ཙམ་དེ་བདེན་པའི་སྐྱེ་
བ་མེད་པ་ཙམ་ལ་སོགས་པ་རྣམ་གྲངས་པའི་དོན་དམ་ཡིན་གྱི། དོན་དམ་བདེན་པ་མཚན་ཉིད་པ་མ་
ཡིན་ནོ། །ཞེས་དབུ་མ་བདེན་གཉིས་རྩ་འགྲེལ་ལས། སྐྱེ་ལ་སོགས་པ་བཀག་པ་ཡང་། །ཡང་དག་
པ་དང་མཐུན་བྱའི་ཕྱིར། །དོན་དམ་ཡིན་པར་ཁོ་ཅག་འདོད། །ཅེས་དང་། དེ་ཡང་རིགས་པས་
དཔྱད་ན་ཀུན་རྫོབ་ཁོ་ན་སྟེ། ཞེས་དང་། དེ་ནས་འདི་ནི་ཀུན་རྫོབ་སྟེ། ཡང་དག་པར་སྐྱེ་བ་མེད་པ་
ཞེས་བྱ་བ་ལ་སོགས་པའོ། །ཞེས་དང་། འཕགས་པ་ཀླུ་སྒྲུབ་ཀྱིས། བྱང་ཆུབ་སེམས་འགྲེལ་ལས།
སྐྱེ་མེད་དང་ནི་སྟོང་ཉིད་དང་། །བདག་མེད་ཅེས་བྱར་སྟོང་པ་ཉིད། །བདག་ཉིད་དམན་པ་གང་
བསྒོམ་པ། །དེ་དེ་བསྒོམ་པར་བྱེད་པ་མིན། །དགེ་དང་མི་དགེའི་རྣམ་རྟོག་ནི། །རྒྱུན་ཆད་པའི་
མཚན་ཉིད་ཅན། །སྟོང་ཉིད་སངས་རྒྱས་ཀྱིས་གསུངས་གཞན། །དེ་དག་སྟོང་པ་ཉིད་མི་བཞེད། །
ཅེས་ཏེ། གཞན་དགེ་ཞེས་པ་ནི། སྐྱེ་མེད་དང་དགག་བྱ་བཀག་པའི་སྟོང་ཉིད་དང་། བདག་མེད་
སོགས་ལ་བཤད་པའི་ཕྱིར། དེ་རྣམས་སངས་རྒྱས་ཀྱི་ཆོས་ཉིད་ཀྱི་སྐུར་མི་འཐད་དེ། སངས་རྒྱས་ཀྱི་
ཆོས་ཉིད་ཀྱི་སྐུ་དེ་ནི་ཡང་དག་པའི་མཐའ་དང་དོན་དམ་བདེན་པ་མཚན་ཉིད་པ་ཡིན་པའི་ཕྱིར།
i50



པོད་གསུམ་པ།
ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
ཡུམ་རྒྱས་འབྲིང་བསྡུས་གསུམ་གྱི་མདོ་ལ་སོགས་པར་གཅིག་ཁོ་ན་དོན་དམ་པའི་བདེན་པ་སྟེ། མ་
རྨོངས་(མ་སྤྲུལ་བ་ཞེས་པའང་ཡོད)། པའི་ཆོས་ཅན་གྱི་མྱ་ངན་ལས་འདས་པའོ། །ཞེས་དང་། རིགས་པ་
དྲུག་ཅུ་པར། མྱ་ངན་འདས་པ་བདེན་གཅིག་པུར། །རྒྱལ་བ་རྣམས་ཀྱིས་གང་གསུངས་པ། །དེ་ཚེ་
ལྷག་མ་ལོག་པ་ཞེས། །མཁས་པ་སུ་ཞིག་རྟོགས་(ཟླ་གྲགས་ཀྱི་འགྲེལ་བའི་ནང་དུ་འདི་བཞིན་བསྒྱུར་བར་སྣང་》མི་
བྱེད། །ཅེས་གསུངས་ཏེ། འདིར་བཤད་མི་གནས་པའི་མྱང་འདས་དེ་དང་། སངས་རྒྱས་ཀྱི་ཆོས་
ཉིད་ཀྱི་སྐུ་དོན་གཅིག་པའི་ཕྱིར་རོ། །ཡང་ (ཕྱག་ཆེན་པ་
)ཁ་ཅིག སྦྱོར་དྲུག་བསྒོམས་པའི་ཉམས་སྣང་
གི་འོད་གསལ་རྣམས་དང་བོར་འབྱུང་བའི་ཉམས་སྣང་རྣམས་གློ་བུར་བ་ཆུ་ནང་གི་ཟླ་བ་ལྟ་བུ་ཀུན་
རྫོབ་པ་གཅིག་ཡིན་གྱི་ཡང་དག་པའི་དོན་མ་ཡིན་ཞིང་། ལྷན་ཅིག་སྐྱེས་སྦྱོར་ལ་སོགས་པའི་སྒོམ་
རྣམ་དག་སྐྱེས་པ་ཡིན་ན། དེ་འདྲའི་ཉམས་སྣང་མེད་པ་གསལ་སྟོང་གི་ཏིང་ངེ་འཛིན་ནམ་མཁའ་
དག་པ་ལྟ་བུ་གཅིག་འོང་ཟེར་བ་ གྲགས་ཏེ། ལང་ཀར་གཤེགས་པའི་མདོ་དང༌། དུས་འཁོར།
གསང་འདུས། རྡོ་རྗེ་གུར། སེམས་འགྲེལ་སྐོར་གསུམ། ནཱ་རོ་འགྲེལ་ཆེན་རྣམ་གཉིས་སོགས་སུ་
གསུངས་པའི་ལམ་རྣམ་པར་དག་པ་བསྒོམས་པའི་ཉམས་སྣང་གི་འོད་གསལ་ཆུ་ཟླ་ལྟ་བུར་གློ་བུར་
བ་ཀུན་རྫོབ་པར་འདོད་ཅིང་འཁོར་ཚོགས་རྒྱ་ཆེན་པོ་ལ་སྒྲོགས་པ་དང་། འཁོར་བ་བའི་སེམས་ཅན་
གྱི་སྣང་བ་དོན་དམ་ཆོས་སྐུར་འདོད་པའང་ངེས་དོན་གྱི་གསུང་རབ་ཀུན་དང་རྒྱབ་ལོག་འདི་འདྲའི་
འགལ་བ་ཁས་ལེན་པ་ཡང་ལེགས་པར་མ་བརྟགས་པ་འབའ་ཞིག་ཏུ་ཟད་དོ། །དེས་ན་སྔར་བཤད་
འོད་གསལ་གྱི་སྣང་བ་འདི་ཇི་ལྟར་ཡིན་པའི་ཚུལ་རྣམས་དབང་མདོར་བསྟན་གྱི་འགྲེལ་བ་རྗེ་ནཱ་རོ་
པཎ་ཆེན་གྱིས་མཛད་པར་ལྟོས་ཤིག་དང་། ཉམས་སྣང་འདི་དགག་དགོས་མི་དགོས་དང་། ཀླུ་སྒྲུབ་
ཡབ་སྲས་བྲམ་ཟེ་ཆེན་པོ། རྒྱལ་བོ་ཨིནྡྲ་བྷོ་ཏི། ཞི་བ་ལྷ། ལྭ་བ་པ། ནག་པོ་སྤྱོད་པ་སོགས་ཀྱི་
ཐུགས་ཉམས་སུ་གང་བཞེས་དང་ཉམས་སྣང་འདི་བཀག་མ་བཀག་གསལ་བར་འགྱུར་ཞིང་། ཁོ་
བོས་ཀྱང་འོད་གསལ་རྒྱན་དུ་བཀོད་ཟིན་ཏོ། །་
ལང་ཀར་གཤེགས་པའི་མདོར་མཚན་མ་སྣ་ཚོགས་རྣལ་འབྱོར་བའི་ཉམས་སྣང་ལ་འབྱུང་
བར་གསུངས་པ་ལ་ཁྱོད་ལྟར་ལོག་པར་རྟོག་པའི་ཚུལ་གྱིས་དགག་པ་ཆོས་རྗེ་ཐམས་ཅད་མཁྱེན་པ་
བུ་སྟོན་ཞལ་སྔ་ནས། འགྲེལ་ཆེན་གྱི་མདོར་བསྡུས་དང་པོའི་རྣམ་བཤད་དུ་གསུངས་པ་ལྟ་བར་
isi



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བྱའོ། །སངས་རྒྱས་ཆོས་སྐུ་ཡང་མིང་ཙམ་ཡིན་ནོ་ཟེར་བའང་ཤིན་ཏུ་ནོར་ཏེ་སངས་རྒྱས་ཐོབ་པའི་
སྐབས་ཀྱི་སངས་རྒྱས་ཀྱི་ཆོས་སྐུའམ། ངོ་བོ་ཉིད་ཀྱི་སྐུ་དེ་སངས་རྒྱས་ཀྱི་རང་དོན་ཕུན་ཚོགས་མཐར་
ཐུག་དང༌། སྟོབས་སོགས་བྲལ་བའི་ཡོན་ཏན་སུམ་ཅུ་རྩ་གཉིས་འབྲལ་མི་རུང་དུ་ལྡན་པ་ཅན་དང་།
བྱང་ཆུབ་ཕྱོགས་མཐུན་ལ་སོགས་པའི་ཟག་མེད་ཀྱི་ཆོས་སྡེ་ཉི་ཤུ་རྩ་གཅིག་གི་ཡན་ལག་ཅན་དུ་
གསུངས་པ་རྣམས་མི་འཐད་པར་འགྱུར་དེ། མིང་སྟོང་ཙམ་ཡིན་གྱི་གང་དུའང་མི་གནས་ཤིང་ཅིར་
ཡང་གྲུབ་པ་མིན་པའི་ཕྱིར་རོ། །འདོད་མུ་ནུས་ཏེ། རྒྱུད་བླར། རང་དོན་གཞན་དོན་དོན་དམ་སྐུ་
དང་ནི། །དེ་ལ་བརྟེན་པ་ཀུན་རྫོབ་སྐུ་ཉིད་དོ། །བྲལ་དང་རྣམ་པར་སྨིན་པའི་འབྲས་བུ་ནི། །ཡོན་
ཏན་དབྱེ་བ་དྲུག་ཅུ་བཞི་འདི་དག །བདག་ཉིད་ཀྱི་ནི་འབྱོར་བའི་གནས། །དམ་པའི་དོན་གྱི་སྐུ་
ཡིན་ཏེ། །དྲང་སྲོང་རྣམས་ཀྱི་བརྡ་ཡི་སྐུ། །ཕ་རོལ་ཕུན་སུམ་ཚོགས་པའི་གནས། །དང་པོའི་སྐུ་ནི་
སྟོབས་ལ་སོགས། །བྲལ་བའི་ཡོན་ཏན་རྣམས་དང་ལྡན། །གཉིས་པ་སྐྱེས་བུ་ཆེན་པོའི་མཚན། །
རྣམ་སྨིན་ཡོན་ཏན་དག་དང་ལྡན། །ཞེས་དང་། མངོན་རྟོགས་རྒྱན་དུ། ཐུབ་པའི་ངོ་བོ་ཉིད་སྐུ་ནི། །
ཟག་པ་མེད་པའི་ཆོས་གང་དག །ཐོབ་གྱུར་རྣམ་ཀུན་རྣམ་དག་པ། །དེ་དག་རང་བཞིན་མཚན་ཉིད་
ཅན། །བྱང་ཆུབ་ཕྱོགས་མཐུན་ཚད་མེད་དང་། ཞེས་སོགས་དང་། རྒྱུད་བླར། གཞལ་མེད་གངྒཱའི་
བྱེ་མ་ལས་འདས་པ། །བསམ་མེད་མཉམ་མེད་ཡོན་ཏན་རྣམས་དང་ལྡན། །དེ་བཞིན་གཤེགས་པའི་
དྲི་མེད་དབྱིངས་དེ་ནི། །བག་ཆགས་བཅས་པའི་ཉེས་པ་གཏན་སྤངས་པ། །ཞེས་སོགས་མཐའ་ཡས་
ཡང་ཁ་ཅིག སངས་རྒྱས་བཅོམ་ལྡན་འདས་ཀྱི་ཡེ་ཤེས་ཀྱང་མིང་ཙམ་དུ་ཟད་དེ་བར་ཆད་
མེད་པའི་ཏིང་ངེ་འཛིན་གྱི་རྗེས་ལ་ཡེ་ཤེས་ནི་དངོས་སུ་མེད་ཅིང་། དེ་བཞིན་ཉིད་རྣམ་པར་དག་པ་
ཙམ་དུ་གྱུར་རོ་ཞེས་པཎྜི་ཏ་ཁ་ཅིག་ཟེར་བར་ཆོས་བཤེས་ཀྱི་འགྲེལ་བར་བཀོད་པ་ལྟར། སངས་
རྒྱས་ལ་ཡེ་ཤེས་མེད་ཅིང་སྐུ་དང་ཡེ་ཤེས་སོགས་གཞན་སྐྲག་པ་སྤངས་པའི་ཕྱིར་བསྟན་པ་ཙམ་དུ་
ཟད་དོ་ཞེས་རྒྱ་བོད་ཀྱི་བླུན་པོ་མང་བོས་འདོད་དེ། བསྐལ་བ་དུ་མར་ཕ་རོལ་ཏུ་ཕྱིན་པ་བཅུས་
བསྡུས་པའི་ཚོགས་གཉིས་བསགས་པའི་ལས་བྱས་པ་ཆུད་ཟོས་པར་འགྱུར་ཏེ། དེ་ཙམ་དུ་འབད་
པའི་འབྲས་བུ་གཏན་མེད་པའི་ཕྱིར་རོ། །བྱེ་མ་བཙིར་བས་མར་ཁུ་མི་འབྱུང་བ་བཞིན་ནོ། །འདོད་
152



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
མི་ནུས་ཏེ། མངོན་རྟོགས་རྒྱན་དུ། ལས་རྣམས་ནི། ཆུད་མི་ཟ་དང་། ཞེས་སོགས། གཞན་ཡང་ས་
བཅུ་བའི་སེམས་དཔའ་ཆེན་པོ་དེ་རྣམས་ཀྱང་། མཛངས་པ། མཁས་པ། ཡིད་གསལ་བ་ལ་སོགས་
པའི་ཡོན་ཏན་ཅན་གྱི་སྐྱེས་བུ་མ་ཡིན་པར་འགྱུར་ཏེ། འབྲས་མེད་ཀྱི་ལས་ལ་བསྐལ་བ་དུ་མར་
འབད་པ་བྱེད་པའི་ཕྱིར་རོ། །འདོད་ན། ཡུམ་འབུམ་པ་ལ་སོགས་པར། ཤེས་རབ་ཀྱི་ཕ་རོལ་ཏུ་
ཕྱིན་པ་ནི། ཞི་ཞིང་ཕྲ་བ། མཁས་པ། མཛངས་པ། ཡིད་གསལ་བས་འཚལ་བར་བགྱིའོ། །ཞེས་
མཐོང་ལམ་སྟོན་པའི་མདོའི་སྐབས་སུ་བཤད་པ་དང་འགལ་ལོ། །གལ་ཏེ་འབྲས་མེད་མ་ཡིན་ཏེ།
གློ་བུར་དྲི་མ་ཐམས་ཅད་སྤངས་པའི་དེ་བཞིན་ཉིད་དག་པ་ཙམ་དེ་འབྲས་བུའོ་ཞེ་ན། དེ་འདྲའི་དེ་
བཞིན་ཉིད་དེ་གང་། ལམ་བསྒོམས་པས་གློ་བུར་དྲི་མ་དང་བྲལ་ཙམ་གྱི་ཅིར་ཡང་གྲུབ་པ་མེད་པ་དེ་
འདྲ་ཞིག་ཡིན་ནམ། སྟོབས་ལ་སོགས་པའི་སངས་རྒྱས་ཀྱི་ཡོན་ཏན་དཔག་མེད་འབྲལ་མི་ཤེས་སུ་
ལྡན་པའི་དེ་བཞིན་ཉིད་གཅིག་ཡིན། དེ་གཉིས་གང་གཅིག་ལས་མི་འདའ་འོ། །གཉིས་པ་ལྟར་ན།
སངས་རྒྱས་ཀྱི་ས་ན་སྐུ་དང་ཡེ་ཤེས་སོགས་མེད་པ་འགལ་ལོ། །དང་པོ་ལྟར་ན། ས་བཅུའི་བྱང་ཆུབ་
སེམས་དཔའ་ཆེན་པོ་རྣམས་ཀྱིས་ཐོབ་བྱའི་མྱང་འདས་མཐར་ཐུག་དེ། ཐེག་དམན་པའི་ལྷག་མེད་
ཀྱི་མྱང་འདས་དང་ཁྱད་པར་མེད་པར་འགྱུར་ཏེ། དེ་ཡང་འདོད་ན། ས་བཅུའི་སེམས་དཔའ་སངས་
རྒྱས་ཐོབ་པའི་ཚེ་སྤང་བྱ་སྒྲིབ་པ་དང་བྲལ་ཙམ་དུ་འགྱུར་གྱི། མར་མེ་ཤི་བ་ལྟར་རྟོགས་པ་ཡེ་ཤེས་
གཏན་ནས་མེད་པའི་ཕྱིར། འདོད་ན། ཐེག་ཆེན་གྱི་ཐར་ལམ་དང་ཐེག་དམན་གྱི་ཐར་ལམ་ལ་
མཆོག་དང་དམན་པའི་ཁྱད་པར་མེད་པར་འགྱུར་རོ། །དེ་ཡང་འདོད་ན། ས་བཅུའི་སེམས་དཔའ་
ཆེན་པོ་རྣམས་དང་། ཐེག་དམན་གྱི་འཕགས་པའི་གང་ཟག་རྣམས་ལའང་མཆོག་དམན་གྱི་ཁྱད་པར་
མེད་པར་འགྱུར་རོ། །དེ་འདོད་ན། ས་བཅུའི་མདོར། སེངྒེའི་ཕྲུ་གུ་ཆུང་དུས་ཀྱང་གཅན་ཟན་རྒན་པོ་
ཟིལ་གྱིས་གནོན་པ་སོགས་དཔེར་མཛད་ནས། སེམས་དང་བོ་བསྐྱེད་པའི་བྱང་ཆུབ་སེམས་དཔས་
ཀྱང་ལྷག་པའི་བསམ་པ་ཆེ་བའི་མཐུས། ཉན་ཐོས་དང་རང་སངས་རྒྱས་རྣམས་ཟིལ་གྱིས་གནོན་
ཞེས་སོགས་རྒྱས་པར་བཀའ་བསྩལ་ཞིང་། མངོན་རྟོགས་རྒྱན་དུ། དམིགས་པ་དང་ནི་རྣམ་པ་
དང༌། །ཞེས་སོགས་ནས། ཉན་ཐོས་བསེ་རུ་ལྟ་བུ་དང་། །བཅས་པ་དག་ལས་ཁྱད་པར་འཕགས། །
ཞེས་སོགས་མཐའ་ཡས་སོ། །གཞན་ཡང་། མངོན་རྟོགས་རྒྱན་དུ་བཤད་པའི་ཆོས་སྐུའི་འཕྲིན་ལས་
isa



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཉི་ཤུ་རྩ་བདུན་ཡང་སངས་རྒྱས་ཀྱི་འཕྲིན་ལས་སུ་མི་འགྱུར་དེ། སངས་རྒྱས་པའི་ཚེ་སྒྲིབ་པ་ཐམས་
ཅད་དང་བྲལ་ཙམ་གྱི་དེ་བཞིན་ཉིད་ཙམ་ལ་གནས་ཤིང་ཡེ་ཤེས་མེད་པའི་ཕྱིར་རོ། །འདོད་ན།
ཆོས་ཀྱི་སྐུའི་འཕྲིན་ལས་ནི། །རྣམ་པ་ཉི་ཤུ་བདུན་དུ་བཞེད། །ཅེས་དང་། ཆོས་སྐུ་འཕྲིན་ལས་
འབྲས་བུ་ནི། །ཞེས་པ་དང་འགལ། ཡང་རྫོགས་པའི་སངས་རྒྱས་ལ་ལྷུན་གྲུབ་རྒྱུན་མི་འཆད་ཀྱི་
འཕྲིན་ལས་ཀྱང་མེད་པར་འགྱུར་ཏེ། རྒྱུ་མཚན་སྔར་ལྟར་རོ། །འདོད་ན། མངོན་རྟོགས་རྒྱན་དུ། དེ་
བཞིན་འཁོར་བ་ཇི་སྲིད་འདིའི། །ལས་ནི་རྒྱུན་མི་འཆད་པར་འདོད། །ཅེས་དང་། རྒྱུད་བླར། གདུལ་
བྱའི་ཁམས་དང་འདུལ་བའི་ཐབས་དང་ནི། །གདུལ་བྱའི་ཁམས་དང་འདུལ་བའི་བྱ་བ་དང་། དེ་ཡི་
ཡུལ་དང་དུས་སུ་གཤེགས་པ་ལ། །ཁྱབ་བདག་རྟག་ཏུ་ལྷུན་གྱིས་འགྲུབ་པར་འཇུག །ཅེས་སོགས་
མཐའ་ཡས་སོ། །གལ་ཏེ་ས་བཅུ་རྒྱུན་གྱི་ཐ་མའི་ཚེ། ལོངས་སྤྱོད་རྫོགས་པའི་སྐུ་འབྱུང་བར་གྱུར་
ཅིག ཅེས་སྨོན་ལམ་བཏབ་ནས་མཚན་མ་མེད་པའི་དབྱིངས་སུ་མྱ་ངན་ལས་འདས་སོ། །སྐུ་དང་
ཡེ་ཤེས་དང་རང་རིག་པ་ལ་སོགས་གཞན་སྐྲག་པར་སྤང་བའི་ཕྱིར་བསྟན་པ་ཁོ་ནའོ། །ཞེས་ཇོ་བོ་
རྗེའི་སློབ་མ་དབུ་མ་སེངྒེས་བཤད་པ་ལྟར་སངས་རྒྱས་པའི་ཚེ་ཡེ་ཤེས་མེད་ཀྱང་ལོངས་སྤྱོད་རྫོགས་
སྐུ་འབྱུང་བས་དེ་ལས་འཕྲིན་ལས་རྣམས་འབྱུང་ངོ་ཞེ་ན། སངས་རྒྱས་ཀྱི་ལོངས་སྐུ་དེ། ས་རྡོ་སོགས་
ལྟར་སེམས་མེད་བེམ་པོ་འབའ་ཞིག་པར་ཐལ་བར་འགྱུར་ཏེ། རང་རྒྱུད་ལ་རིག་པ་མེད་པའི་གཟུགས་
སྐུ་ཡིན་པའི་ཕྱིར། ཡེ་ཤེས་གཏན་མེད་པའི་སངས་རྒྱས་ཀྱི་གཟུགས་སྐུ་ཡིན་པའི་ཕྱིར་རོ། །སྔ་མ་
འདོད་ན། གནས་འོག་མིན་ཆེན་པོར་ཐེག་ཆེན་གྱི་ས་བཅུ་བའམ་ས་བཅུའི་བྱང་ཆུབ་སེམས་དཔེའི་
འཁོར་དང་ཐབས་གཅིག་ཏུ་ཐེག་ཆེན་གྱི་ཆོས་ལ་རྫོགས་པར་ལོངས་སྤྱོད་པའི་སྐུ་མིན་པར་ཐལ་
བར་འགྱུར་རོ། །འདོད་མི་ནུས་ཏེ། མངོན་རྟོགས་རྒྱན་དུ། ཐེག་ཆེན་ཉེ་བར་ལོངས་སྤྱོད་ཕྱིར། །
ཞེས་སོགས་དང༌། ཟླ་གྲགས་ཀྱི་སྐྱབས་གསུམ་བདུན་ཅུ་པར། ཆོས་རྣམས་རང་བཞིན་ཁོ་ན་ལ། །
གནས་པའི་བློ་ལ་སངས་རྒྱས་བརྗོད། འོག་མིན་གཞལ་ཡས་ཁང་དུ་ནི། །དེ་ཉིད་མངོན་སུམ་བྱ་
བར་བཞེད། །ཅེས་སོགས་མཐའ་ཡས་(ཐུབ་དགོངས་སུ་དྲངས)སོ། །
གཞན་ཡང་རྫོགས་པའི་སངས་རྒྱས་ཀྱི་བསྟན་པ་གསུང་རབ་ཡན་ལག་བཅུ་གཉིས་ཀྱི་ལུང་གི་
ཆོས་མེད་པར་ཐལ་བར་འགྱུར་ཏེ། གསུང་བ་པོ་རྫོགས་པའི་སངས་རྒྱས་མེད་པའི་ཕྱིར་ཏེ། སངས་
154



གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
ཉ་དབོན་ཀུན་དགའ་དཔལ།
རྒྱས་ལ་ཡེ་ཤེས་མེད་ཅིང་ཐུགས་རྒྱུད་ལ་ཡེ་ཤེས་མེད་པའི་སངས་རྒྱས་མི་སྲིད་པའི་ཕྱིར། འདོད་ན་
སྟོན་པ་སངས་རྒྱས་ཀྱི་བཀའ་བཞིན་ཉམས་སུ་བླངས་པས་རིག་གྲོལ་གྱི་ཡོན་ཏན་གྱི་དགེ་འདུན་
དཀོན་མཆོག་མེད་པར་འགྱུར། འདོད་ན་དཀོན་མཆོག་གསུམ་མེད་པར་ཁས་ལེན་པའི་ཐེག་ཆེན་པ་
ཁྱེད་ལྟ་བུ་སྔོན་མེད་པའི་ཐེག་ཆེན་པ་ཞིག་འཇིག་རྟེན་གྱི་འདྲེན་པར་བྱོན་པ་ངོ་མཚར་ཆེ། ཡང་
སངས་རྒྱས་པའི་མདོ་ནས། ཆོས་ལྔས་སངས་རྒྱས་ཀྱིས་ས་བསྡུས་ཏེ། དེ་བཞིན་ཉིད་རྣམ་པར་དག་
པ་དང༌། མེ་ལོང་ལྟ་བུའི་ཡེ་ཤེས་དང༌། མཉམ་པ་ཉིད་ཀྱི་ཡེ་ཤེས་དང་། སོ་སོར་རྟོགས་པའི་ཡེ་
ཤེས་དང་། བྱ་བ་གྲུབ་པའི་ཡེ་ཤེས་སོ། །ཞེས་སོགས། ཤིན་ཏུ་རྒྱས་པར་བཀའ་བསྩལ་བ་དང་།
ཡུམ་གྱི་མདོ་རྣམས་སུ། བྱང་ཕྱོགས་སོ་བདུན། ཚད་མེད་རྣམ་ཐར་མཐར་གནས་ཟིལ་གནོན་སོགས།
སྟོབས་བཅུ་སོགས། མངོན་ཤེས་དྲུག་རྣམ་མཁྱེན་སོགས་མཐའ་ཡས་པ་སངས་རྒྱས་ཀྱི་ས་ན་ཡོད་
པར་གསུངས། མངོན་རྟོགས་རྒྱན་མདོ་སྡེ་རྒྱན་རྒྱུད་བླ་སོགས་དྲི་མ་མེད་པའི་བཀའ་བསྟན་ཆོས་
མཐའ་ཡས་པར། སངས་རྒྱས་ཀྱི་མཁྱེན་པའི་ཡེ་ཤེས། བརྩེ་བའི་ཐུགས་རྗེ་སྐུ་གསུངས་ཐུགས་ཀྱི་
གསང་བ་བསམ་གྱིས་མི་ཁྱབ་པ་བསྟན་པ་ཐམས་ཅད་ཀྱང་ནོར་བ་ཁོ་ནར་འགྱུར་ཏེ། སངས་རྒྱས་
ཀྱི་ས་ན་ཡེ་ཤེས་མེད་པའི་ཕྱིར་རོ། །
གལ་ཏེ་དབུ་མ་འཇུག་པར། ཤེས་བྱའི་བུད་ཤིང་སྐམ་པོ་མ་ལུས་པ། །སྲེག་པས་ཞི་དེ་རྒྱལ་
རྣམས་ཆོས་སྐུ་སྟེ། དེ་ཚེ་སྐྱེ་བ་མེད་པ་འགག་མེད་པ། །སེམས་འགག་པ་དེ་སྐུ་ཡིས་མངོན་སུམ་
མཛད། །ཅེས་སོགས་རྩ་འགྲེལ་གྱིས་ཡེ་ཤེས་མེད་པར་བཤད་ཅིང་། སྤྱོད་འཇུག་ལས། གང་ཚེ་
དངོས་དང་དངོས་མེད་དག ། བློ་ཡིས་མདུན་ན་མི་གནས་པ་དེ་ཚེ་རྣམ་པ་གཞན་མེད་པས། །
དམིགས་པ་མེད་པར་རབ་ཏུ་ཞི། །ཞེས་དང་། ཡིད་བཞིན་ནོར་བུ་དཔག་བསམ་ཤིང་། །ཇི་ལྟར་རེ་
བ་ཡོངས་བསྐོང་བ། །དེ་བཞིན་གདུལ་བྱའི་སྨོན་ལམ་གྱི། །དབང་གིས་རྒྱལ་བའི་སྐུར་སྣང་ངོ༌། །
ཞེས་ སོགས། ནམ་མཁའ་ལྡིང་གི་མཆོད་སྡོང་དང་། ནོར་བུ་དང་དཔག་བསམ་གྱི་ཤིང་སོགས་
སེམས་མེད་ཀྱང་དགོས་འདོད་འབྱུང་བ་བཞིན་དུ། སངས་རྒྱས་ལའང་ཡེ་ཤེས་མེད་ཀྱང་སྔོན་གྱི་
སྨོན་ལམ་གྱི་དབང་ལས་འཕྲིན་ལས་འབྱུང་བས་སངས་རྒྱས་ལ་ཡེ་ཤེས་མེད་པ། ཟླ་གྲགས། ཞི་བ་
ལྷ༈ ཇོ་བོ་རྗེ་ལ་སོགས་པའི་བཞེད་པ་ཡིན་ནོ་ཞེ་ན། སློབ་དཔོན་ཟླ་གྲགས་ཀྱིས་སངས་རྒྱས་ལ་ཡེ་
i55



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཤེས་མེད་པར་མི་བཞེད་དེ། དེ་ཉིད་ཀྱིས་མཛད་པའི་སྐྱབས་གསུམ་བདུན་ཅུ་པར། ཆོས་རྣམས་
རང་བཞིན་ཁོ་ན་ལ། །གནས་པའི་བློ་ལ་སངས་རྒྱས་བརྗོད། །འོག་མིན་གཞལ་ཡས་ཁང་དུ་ནི། །
དེ་ཉིད་མངོན་སུམ་བྱ་བར་བཞེད། །ཞེས་དང་། ཡེ་ཤེས་བླ་ན་མེད་པ་ཡིས། །ཡང་ན་དེ་ཉིད་ཐུགས་
ཆུད་པའམ། །ཞི་བ་ཉིད་ཀྱིས་རྟོགས་སངས་རྒྱས། །དེ་ཕྱིར་སངས་རྒྱས་ སངས་ རྒྱས་བརྗོད། །
སངས་རྒྱས་རྣམས་ཀྱི་སྟོབས་སོགས་ཀྱིས། །ཡེ་ཤེས་དེ་ནི་རྣམ་པར་བརྒྱན། །ཞེས་དང་། དབུ་མ་
འཇུག་པར། སངས་རྒྱས་ཀྱི་ས་ནི་སྟོབས་བཅུས་རབ་ཏུ་ཕྱེ་བ་ཡིན་པའི་ཕྱིར། དེ་རྣམ་པར་དབྱེ་བ་ཆ་
ཙམ་ཞིག་བསྟན་པར་བྱ་བའི་ཕྱིར་བཤད་ཅེས་པ་ནས་བརྩམས་ཏེ་སྟོབས་བཅུའི་གྲངས་མདོར་
བསྟན་པ་དང་། རེ་རེ་ནས་མང་བོ་དང་སྦྱར་ཏེ་རྒྱས་པར་བཤད་དེ། འདིར་མང་དོགས་པས་མ་བྲིས་
ཤིང་ཁྱི་སྐད་ལ་རྒྱུག་གི་ཚུལ་སྤོངས་ལ་དེ་ཉིད་དུ་ལྟོས་དང་གསལ་བར་འགྱུར་ཞིང་རྒྱས་པར་བསྟན་
པའི་མཇུག་ཏུ། དེ་ལྟར་གང་དག་རྣམ་པ་ཐམས་ཅད་དུ་ཡོངས་སུ་རྫོགས་པ་ཉིད་ལས། དེ་བཞིན་
གཤེགས་པ་ཡེ་ཤེས་ཀྱི་ཡུལ་བསམ་གྱིས་མི་ཁྱབ་པ་མངའ་བ་དེ་དག་ལས། གཞན་པའི་དུས་ཡོན་
ཏན་མཐའ་ཡས་པ་དག་དང་ལྡན་པ་ཆོས་ཀྱི་སྐུ་དང་ཐ་མི་དད་པར་བཞུགས་པ། ཡོན་ཏན་རྒྱས་པ་
རེ་རེ་ཞིང་དཔེས་ནམ་མཁའ་གཅིག་པུས་ཉེ་བར་བཞག་པ་རྣམས་ཞེས་སོགས་དང་། སངས་རྒྱས་
བཅོམ་ལྡན་འདས་རྣམས་ཀྱི་གཟུགས་ཀྱི་སྐུ་ནི་བ་སྤུའི་བུ་ག་རེ་རེ་དང་། སྐྱེས་བུ་ཆེན་པོའི་མཚན་
དང་དཔེ་བྱད་དང་། སྟོབས་དང་མི་འཇིགས་པ་དང་སངས་རྒྱས་ཀྱི་ཆོས་མ་འདྲེས་པ་ལ་སོགས་པ་
ཡོན་ཏན་གྱི་ཁྱད་པར་ཡོངས་སུ་རྟོགས་ཟེར་བ་ནི་སངས་རྒྱས་ཁོ་ནས་སྤྱོད་ལ། གལ་ཏེ་གསུང་ན་ནི་
རང་ཉིད་ཀྱི་ཡེ་ཤེས་ཀྱི་ཡུལ་དུ་གྱུར་བས། བསྐལ་བ་གྲངས་མེད་པར་བསམ་གྱིས་མི་ཁྱབ་པར་སྐུ་
ཚེའི་ཚད་བྱིན་གྱིས་རླབས་ཤིང་འཕྲིན་ལས་གཞན་མི་མངའ་བར། སྐྱེན་པ་སྐྱེན་པར་གསུངས་པ་དེ་
ལྟར་ན་ཡང་ཡོན་ཏན་དག་ཡོངས་སུ་རྫོགས་པར་མི་འགྱུར་ན། བྱང་ཆུབ་སེམས་དཔའ་ལྟ་ཅི་སྨོས་
ཏེ༑ རང་སངས་རྒྱས་དང་ཉན་ཐོས་རྣམས་ཀྱི་སངས་རྒྱས་ཀྱི་ཡོན་ཏན་མཐར་ཕྱིན་པར་ཤེས་པའི་
བརྗོད་པར་ནུས་པར་འགྱུར་བ་ལྟ་ཅི་སྨོས་ཀྱང་ཅི་དགོས་ཞེས་དང་། མཁྱེན་བཟང་ཁྱེད་ཀྱི་སྐད་ཅིག་
གིས་ནི་ཤེས་བྱ་མ་ལུས་ཁྱབ། ཞེས་སོགས་མཁྱེན་བརྩེ་ནུས་མཐུ་བསམ་གྱིས་མི་ཁྱབ་པ་མངའ་བ་
རྒྱ་ཆེར་བཤད་དོ། །དེ་ལྟར་ན། སངས་རྒྱས་ལ་ཡེ་ཤེས་མེད་པ་ཟླ་བ་གྲགས་པའི་དགོངས་པ་གཏན་
156



པོད་གསུམ་པ།
ཉ་དབོན་ཀུན་དགའ་དཔལ། ། གཞི་ལམ་འབྲས་གསུམ་ལས་བརྩམས་པའི་དྲིས་ལན། །
མ་ཡིན་ནོ། །
1:|:ཡེ་ཤེས་མེད་པ་འཕགས་པ་ཞི་བ་ལྟའི་ཡང་དགོངས་པ་གཏན་མ་ཡིན་ཏེ། སྤྱོད་འཇུག་ལས།
སངས་རྒྱས་བྱང་ཆུབ་སེམས་དཔའ་རྣམས། །ཀུན་དུ་ཐོགས་མེད་གཟིགས་པར་ལྡན། །ཞེས་དང་།
བསྐལ་བ་དུ་མར་རབ་དགོངས་མཛད་པ་ཡི། །ཐུབ་དབང་རྣམས་ཀྱིས་འདི་ཉིད་ཕན་པར་གཟིགས། །
ཞེས་དང་། བདེ་བར་གཤེགས་ཀྱི་བདེ་བ་བླ་ན་མེད། །ཡིད་ལ་བསམ་པ་མཐའ་དག་རྫོགས་བྱེད་པ། །
ཞེས་དང་། དེ་བས་རྒྱལ་བ་འགྲོ་བའི་མགོན། །འགྲོ་བ་སྐྱོབས་པའི་དོན་བརྩོན་པ། །སྟོབས་ཆེན་
འཇིགས་པ་ཀུན་སེལ་བ། །དེ་རིང་ཉིད་ནས་སྐྱབས་སུ་མཆི། །དེ་ཡི་ཐུགས་སུ་ཆུད་པའི་ཆོས། །
ཞེས་སོགས་དང་། རྫོགས་སངས་རྒྱས་དང་བྱང་ཆུབ་སེམས། །ཐུགས་རྗེ་ཆེན་པོ་མངའ་རྣམས་ལ། །
ཞེས་སོགས་མང་ངོ༌། །
ཡང་ཇོ་བོ་རྗེའི་དབུ་མའི་མན་ངག་ཆེ་བར། སངས་རྒྱས་ལ་ཡེ་ཤེས་མེད་པར་བཤད་པ་ལྟ་བུ་
གཅིག་སྣང་ཞིང་བོད་ནའང་སངས་རྒྱས་ལ་ཡེ་ཤེས་མེད་པར་ཇོ་བོ་རྗེས་བཞེད་ཅེས་གྲགས་སྣང་སྟེ།
དོན་དམ་པར་ཡེ་ཤེས་མེད་པར་བཞེད་ཀྱི་ཀུན་རྫོབ་ཏུ་མེད་པར་མི་བཞེད་པར་མངོན་ཏེ། དབུ་མའི་
མན་ངག་ཆུང་བར། ཡང་དག་པར་རྫོགས་པའི་སངས་རྒྱས་ལ་ནི་རྗེས་ལས་ཐོབ་པ་མི་མངའ་སྟེ།
དུས་ཐམས་ཅད་དུ་མཉམ་པར་བཞག་པའོ། །དེ་ལྟ་མ་ཡིན་ན། བྱང་ཆུབ་སེམས་དཔའ་དང་ཁྱད་
པར་ཅི་ཡོད་ཅེས་དང་། དབུ་མའི་མན་ངག་ཆེ་བར། འདིར་སློབ་དཔོན་འདི་ཡང་དག་པར་ན་གཉིས་
སུ་མེད་པའི་ཡེ་ཤེས་ཀྱང་མི་བཞེད་ལ། རྣམ་པར་མི་རྟོག་པའི་ཡེ་ཤེས་ཀྱི་རྗེས་ལས་ཐོབ་པ་ཡང་མི་
བཞེད་དོ། །ས་གསུམ་པ་འོད་བྱེད་པ་བརྙེས་པས་ཆོས་ཐམས་ཅད་སྐྱེ་བ་མེད་པར་ཐུགས་སུ་ཆུད་
པའི་ཕྱིར་རོ། །ཞེས་སོགས་བཤད་པའི་ཕྱིར་རོ། །འདིར་སློབ་དཔོན་ཞེས་པ་ནི་འཕགས་པ་ཐོགས་
མེད་དོ། །སློབ་དཔོན་དབུ་མ་སེངྒེའི་ཀྱང་ཡེ་ཤེས་མེད་པར་བཞེད་པ་ཡིན་མིན་དཔྱད་དགོས་པར་
སྣང་སྟེ། ཁོ་རང་གིས་མཛད་པའི་ལྟ་བའི་རིམ་པ་ཕྱེ་བར། ས་བཅུའི་དབང་ཕྱུག་ཏུ་གྱུར་པ་རྒྱལ་བའི་
ཐུགས་ཀྱི་སྲས་ཞེས་སོགས་བཤད་པས་དཔྱད་དགོས་སོ། །དེས་ན་སློབ་དཔོན་ཆོས་བཤེས་ཀྱིས་
སངས་རྒྱས་ལ་ཡེ་ཤེས་མེད་པ་དགག་པའི་སྐབས་སུ། དེའི་ཕྱིར་བདག་དང་གཞན་ཕུང་བའི་ཐབས་
སུ་གྱུར་བ་ལྟ་བ་ངན་པའི་དགོན་པ་ཆེན་པོ་འདི་ལྟ་བུ་ནི། མཁས་པ་རྣམས་ཀྱིས་མཉན་པའི་ཡུལ་
157



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
དུའང་མི་འོས་པར་སྤོངས་ཞེས་བཤད་པ་ཡང་མད་ལ། གངས་ཅན་གྱི་མཁས་པའི་དབང་བོ་བཅོམ་
ལྡན་རལ་གྲིས་ཀྱང་། སངས་རྒྱས་ལ་ཡེ་ཤེས་མེད་པར་སྨྲ་བའི་སྐྱེ་བོ་དེ་དང་ལྷན་ཅིག་ཏུ་འདུག་པ་
ལྟ་ཅི་སྨོས་ཏེ་ལུང་པ་གཅིག་གི་ཆུའང་མི་བཏུང་སྟེ། ལྷ་དང་བཅས་པའི་བླ་མ་ལ་སྐུར་བ་བཏབ་པའི་
ཕྱིར་རོ། །གསུང་བའང་ཤིན་ཏུ་མད་པར་སྣང་ཞིང་། གནས་བརྟན་བྱང་བཟང་གིས། ལྟ་བ་རྣམས་
ཀྱི་ཐ་ཆད། ཆད་པར་ལྟ་བ་གསུམ་བཤད་པའི་ཀུན་རྫོབ་ཏུའང་སངས་རྒྱས་ལ་ཡེ་ཤེས་མེད་པར་ལྟ་
བ་ནི་ཆད་ལྟ་མི་བཟད་པར་ཡེ་ཤེས་སྙིང་བོ་ཀུན་ལས་བཏུས་ཀྱི་འགྲེལ་བར་བཤད་དོ། །དེས་ན་ལྟ་
ངན་འདི་ལྟ་བུའི་རྗེས་སུ་འབྲང་བ་ལྟ་ཅི་སྨོས་ཏེ་ཚིག་ཙམ་ལའང་རྣ་བ་གབ་པོ། །འཕགས་པ་ཞི་བ་
ལྷ་སོགས་ཀྱི་ནོར་བུ་དང་དཔག་བསམ་གྱི་ཤིང་སོགས་དཔེར་བྱས་ནས། སངས་རྒྱས་ལ་ཡེ་ཤེས་
མེད་ཅེས་དཔེ་དོན་སྦྱོར་བའང་དགོངས་པ་གཏན་མ་ཡིན་ཏེ། འདི་དང་འདི་ལ་ཕན་པ་འདི་ལྟ་བུ་
བྱའོ་སྙམ་པའི་རྣམ་རྟོག་དང་འབད་རྩོལ་མེད་བཞིན་དུ་གཞན་དོན་ལྷུན་གྲུབ་ཏུ་འབྱུང་བའི་དཔེ་དོན་
སྦྱོར་བ་མིན་ཏེ། དབུ་མ་འཇུག་པར། ཇི་ལྟར་སངས་རྒྱས་བཅོམ་ལྡན་འདས་འདི་དག་དེ་ལྟར་རྣམ་
པར་རྟོག་པ་མི་མངའ་ཞིང་ཡིད་བཞིན་གྱི་ནོར་བུ་དང་དཔག་བསམ་གྱི་ཤིང་དང་འདྲ་བར་ཇི་ལྟར་
འཚམ་པའི་སེམས་ཅན་གྱི་དོན་བསྒྲུབ་པ་ལྷུར་མཛད་ཅིང་། ཆོས་ཀྱི་དབྱིངས་ལས་སྐད་ཅིག་ཀྱང་མི་
བསྐྱོད་ལ་སེམས་ཅན་འདུལ་བའི་དུས་ལས་ཀྱང་མི་འདའ་བ་བཞིན་དུ་བདག་ཀྱང་གྱུར་ཅིག་ཅེས་
བྱང་ཆུབ་སེམས་དཔའ་སྔར་སྨོན་ལམ་གང་བཏབ་པའི་སྨོན་ལམ་དེའི་ཤུགས་དང་ཞེས་སོགས་བཤད་
པ་ལྟར་ཤེས་པར་བྱའོ། །རྣམ་རྟོག་དང་བཅས་པ་མེད་བཞིན་དུ་ཆོས་བསྟན་པའི་འཕྲིན་ལས་འབྱུང་
བར་གསང་བ་བསམ་གྱིས་མི་ཁྱབ་པ་དང་། རྒྱུད་བླ་སོགས་མཐའ་ཡས་པར་བཤད་དོ། །
ཁ་ཅིག་ན་རེ། སངས་རྒྱས་ལ་ཡེ་ཤེས་ཡོད་མོད་རང་རྒྱུད་ཀྱིས་བསྡུས་པའི་ཡེ་ཤེས་མེད་དེ།
སྐུ་དང་ཡེ་ཤེས་སོགས་གཞན་སྣང་འབའ་ཞིག་ཡིན་ནོ་ཟེར་བ་ནི། མི་དབུལ་བོ་ཞིག་ན་རེ། ང་ཕྱུག་
པོ་ཡིན་ང་རང་ལ་ནོར་ཅི་ཡང་མེད། གསེར་དང་འབྲུ་ལ་སོགས་པའི་ནོར་རྣམས་ནི་རྒྱལ་བོ་དང་བློན་
པོ་ལ་སོགས་པ་རྣམས་ཀྱི་ཡིན་ནོ་ཟེར་བ་དང་འདྲ་བར་ཟད་དོ། །ཞིབ་ཞིབ་འདྲ་བའི་ཐ་སྙད་རྨོངས་
པ་མགོ་བསྐོར་བར་བྱེད་པའི་རྣམ་འགྱུར་འདི་ལ་རྟོགས་ལྡན་སུ་ཞིག་ཡིད་ཆེས་པར་བྱེད། །
ཡང་ཁ་ཅིག སངས་རྒྱས་ལ་ཡེ་ཤེས་མེད་པར་མ་ཟད་འཕགས་པའི་མཉམ་བཞག་ནའང་བློ་
158



པོད་གསུམ་པ།
ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
མེད་འཕགས་པའི་རྗེས་ཐོབ་དང་ཞི་གནས་ལ་སོགས་པའང་ལམ་མ་ཡིན་ཞེས་འདོད་པ་ནི་ཆེས་རྣམ་
པར་འཁྱམས་ཏེ། ས་བཅུ་པ་ལ་སོགས་པའི་མདོ་དུ་མ་དང་། དབུས་མཐའ་རྣམ་འབྱེད་དང་། དབུ་
མ་འཇུག་པ་ལ་སོགས་པ་རབ་དགའ་ལ་སོགས་པའི་ས་བཅུ་ལ་རིམ་བཞིན་ཕ་རོལ་ཏུ་ཕྱིན་པ་བཅུ་
སྦྱར་ནས་བཤད་པ་དང་འགལ་ཏེ། བློ་མེད་ན་ཤེས་རབ་གཏན་ནས་མི་སྲིད་པའི་ཕྱིར་རོ། །སྔོན་མ་
མཐོང་བའི་ཆོས་ཉིད་མཐོང་བའི་རྟོགས་པ་སྐྱེས་པས་ས་རབ་ཏུ་དགའ་བ་ཞེས་བཤད་པ་དང་ཡང་
འགལ་ཏེ། དབུ་མ་རིན་ཆེན་འཕྲེང་བར། ཡེ་ཤེས་ཞི་བའི་འོད་འབྱུང་ཕྱིར། །ས་འོད་བྱེད་པ་ཞིག་
སོགས་དང༌། །མདོ་རྒྱན་དུ། སོ་སོ་ཡང་དག་རིག་བློ་བཟང་། །ས་དེ་ལེགས་པའི་བློ་གྲོས་ཡིན། །
ཞེས་སོགས་དང་། མངོན་རྟོགས་རྒྱན་དུ། ས་དགུ་འདས་ནས་ཡེ་ཤེས་ནི། །གང་གི་སངས་རྒྱས་
སར་གནས་པ། །དེ་ནི་བྱང་ཆུབ་སེམས་དཔའི་ས། །བཅུ་བ་ཡིན་པར་ཤེས་པར་བྱ། །ཞེས་དང་། ས་
བདུན་པའི་ཡོངས་སྦྱོང་དུ། རྣམ་ཐར་སྒོ་གསུམ་ཤེས་པ་དང་། ཞེས་དང་། ཆོས་མཉམ་ཉིད་དང་
ཚུལ་གཅིག་ཤེས། །མི་སྐྱེ་བ་དང་གཟོད་ཤེས་དང་། །ཞེས་སོགས་དང་། ཞི་གནས་ངེས་པར་སེམས་
པ་དང་། །ལྷག་མཐོང་ལ་ནི་མཁས་པ་དང༌། །སེམས་དུལ་བ་དང་ཐམས་ཅད་ལ། །ཐོགས་པ་མེད་
པའི་ཡེ་ཤེས་དང་། །ཞེས་སོགས་ཤིན་ཏུ་མང་བོ་དང་ཆེས་འགལ་ཞིང་། ས་བཅུའི་མཉམ་བཞག་ན་
བློ་མེད་ཅིང་། འཕགས་པའི་ཞི་གནས་རྗེས་ཐོབ་ལམ་མིན་ན་ཡུམ་གྱི་མདོ་དང་མངོན་རྟོགས་རྒྱན་རྩ་
འགྲེལ་སོགས་མང་པོར་ས་བཅུའི་ཡོངས་སྦྱོང་གི་ཆོས་རྒྱས་པར་བཤད་པ་རྣམས་དོན་མེད་པར་
འགྱུར་ཞིང་། བྱང་སེམས་ཀྱི་མཐོང་ལམ་སྐབས་བཅུ་དྲུག་གི་དམིགས་རྣམ་དུ་མ་བཤད་པ་དང་། མདོ་
རྒྱན་དུ། ས་རྣམས་ཀུན་ལ་རྣམ་ཀུན་དུ། །བློ་ལྡན་རྣམས་ཀྱི་ཕན་ཡོན་ནི། །ཞི་གནས་ལྷག་མཐོང་
གཉིས་ཀ་ལ། །ལྔ་བོའི་བདག་ཉིད་དག་དུ་འདོད། །ཅེས་ས་བཅུ་བོ་རེ་རེ་ལ་ཞི་ལྷག་གཉིས་གཉིས་
དང་དེ་གཉིས་ཀྱི་ཡོན་ཏན་ལྔ་ལྔ་བཤད་པའང་མི་འཐད་པར་འགྱུར་རོ། ། །
ཡང་མཉམ་བཞག་ན་བློ་མེད་ཅིང་བྱང་ཆུབ་ཀྱི་ལམ་དུ་འགྱུར་བའི་རྗེས་ཐོབ་མེད་ན། ཡུམ་གྱི་
མདོ་སོགས་ཐེག་ཆེན་གྱི་མདོ་མང་བོ་དང་། རྒྱན་གཉིས་ལ་སོགས་པར་ཐེག་ཆེན་གྱི་སེམས་བསྐྱེད་
ཉི་ཤུ་རྩ་གཉིས་གྲོགས་ཕྱིན་དྲུག་བྱང་ཕྱོགས་སོ་བདུན། མངོན་ཤེས་ཚད་མེད། ཞི་ལྷག་གཟུང་
སྤོབས་ལ་སོགས་མཚུངས་ལྡན་དུ་བཤད་ཅིང་། དེ་རྣམས་ཀྱིས་ཚོགས་ལམ་ནས་སངས་རྒྱས་ཀྱི་



ཇོ་ནང་དཔེ་ཚོགས།
1:|: སྤྱིའི་དེབ་སོ་གཉིས་པ།
སའི་བར་བསྡུས་པ་སོགས་བཤད་པ་ཐམས་ཅད་ནོར་བ་ཁོ་ནར་འགྱུར་བའི་སྐྱོན་ལ་སོགས་པ་
མཐའ་ཡས་པས་དེ་འདྲའི་གྲུབ་མཐའི་རྗེས་སུ་མ་འབྲང་ཅིག་འཕུང་བར་འགྱུར་རོ། །
ཡང་ཁ་ཅིག (ཕྱག་ཆེན་པ)། ཟབ་མོའི་རྣལ་འབྱོར་བསྒོམ་པའི་ཚེ་ན། རྣམ་རྟོག་འདི་འགོག་པ་མི་
འཐད་དེ། འདི་བཀག་ན་ལྷག་མཐོང་མེད་པར་འགྱུར་ཏེ་འདི་ཉིད་ཀ་སྒོམ་གྱི་གསལ་ཆ་ཡིན་པས་
རྣམ་རྟོག་སྤྲོས་ཤིག་གསུངས་ཏེ། རྟོག་པ་ཁ་ཆོམ་གྱི་ཞི་གནས་ལྟེངས་པོར་སོང་ནས་གསལ་ཆ་མེད་
པའི་བྱིང་རྨུགས་སུ་ཤོར་བ་སེལ་བའི་སྐབས་འགའ་རེར་རྣམ་རྟོག་འཕྲོ་རུ་བཅུག་ནས། སྒོམ་གྱི་
གེགས་བྱིང་རྨུགས་སེལ་བའི་ཐབས་སུ་རེས་འགའ་འགྱུར་སྲིད་པ་ཙམ་ལ་དགོངས་པ། ཡིན་ན་ནི་
དགོས་པ་དེ་ལ་ལྟོས་ནས་རུང་ཙམ་དུ་མངོན་མོད། དོན་ལ་དེ་ལྟར་མི་འཐད་དེ། ནང་སེམས་ཅན་
དང་ཕྱི་རོལ་ཡོ་བྱད་སོགས་ལ་ཆགས་པ་དང་སྡང་བ་དང་བདག་ཏུ་རྨོངས་པ་ལ་སོགས་པའི་རྣམ་
རྟོག་འདི་རྣམས་ནི་ཉོན་མོངས་ཅན་གཏི་མུག་ཡིན་པས། འཁོར་བ་དང་ངན་སོང་ལ་སོགས་པ་སྡུག་
བསྔལ་སྣ་ཚོགས་ཀྱི་རྒྱུ་ཡིན་པས་རྗེས་ཐོབ་ཀྱི་གནས་སྐབས་སུའང་སྤང་དགོས་ན་མཉམ་བཞག་
ཟབ་མོའི་སྐབས་སུ་ལྟ་སྨོས་ཀྱང་ཅི་དགོས། །
སམ་བྷུ་ཊིར། རྣམ་རྟོག་མ་རིག་ཆེན་པོ་སྟེ། །འཁོར་བའི་རྒྱ་མཚོར་ལྟུང་བྱེད་ཡིན། །ཞེས་དང་།
ཕྱོགས་ཀྱི་གླང་བོའི་འཇམ་དབྱངས་ལ་བསྟོད་པར། །རྣམ་པར་རྟོག་ལས་མ་གཏོགས་པའི། །འཁོར་
བ་ཞེས་བྱ་ཅི་ཡང་མེད། །ཅེས་དང༌། མདོ་སྡེ་དུ་མར་མ་རིག་པའི་རྐྱེན་གྱིས་འདུ་བྱེད་ཅེས་སོགས་
ནས་སྐྱེ་བའི་རྐྱེན་གྱིས་རྒ་ཤི་དང་ཞེས་པ་ནས་སྡུག་བསྔལ་གྱི་ཕུང་བོ་ཆེན་པོ་འབའ་ཞིག་འབྱུང་བར་
འགྱུར་རོ། །ཞེས་ཡང་ཡང་གསུངས་ཤིང་གཞན་ཡང་ལུང་རྣམ་དག་དུ་མ་ཡོད་དོ། །ཡང་ནཱ་རོ་པས།
ས་ར་ཧ་ལ་སོགས་པའི་གྲུབ་ཐོབ་ཆེན་པོ་རྣམས་ཀྱིས། རྡོ་རྗེའི་གླུ་དྲངས་པར། རྟོགས་པ་ཉམས་
པས་བློ་ཉམས་ཞེས། །བློ་ངན་རྗེས་སུ་རྟོག་བྱེད་ལོ། །འདི་ཉིད་ལས་ནི་བློ་བཟང་ལ། །ནམ་མཁའ་
ལས་ལྷག་ཅི་ཡང་འབྱུང་། །ཞེས་ཏེ། བློ་ངན་ཞེས་པ་ཤེས་རབ་དམན་པའི་གང་ཟག་འབའ་ཞིག་ལ་
ཟེར་ཞིང་དེ་རྣམས་ན་རེ། རྣམ་རྟོག་ཉམས་ན་བློ་ཉམས་པའམ། །བློའི་གསལ་ཆ་ཉམས་པར་རྣམ་
རྟོག་གཅིག་རྗེས་སུ་གཅིག་རྟོག་ཅིང་སྤྲོས་ཤིག་ཅེས་ཟེར་ལོ་ཞེས་པ་སྟེ། ལོ་ཞེས་པའི་ཚིག་ནི་རྣམ་
རྟོག་བཀག་ན་སྐྱོན་ཡོད་པས། རྣམ་རྟོག་སྤྲོས་དགོས་ཞེས་པ་འདི་བློ་ངན་གྱི་སྐྱེ་བོའི་ལུགས་ཡིན་
i60



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
པར་སྟོན་པའི་དེ་སྐད་སྨྲ་བ་ལ་མ་རངས་པའི་ཚིག་གོ །འདི་ཉིད་ལས་ཞེས་པ་ནི་རྣམ་རྟོག་ཉམས་ཏེ་
རྣམ་པར་མི་རྟོག་པའི་ཏིང་ངེ་འཛིན་ཁྱད་པར་ཅན་མངོན་དུ་གྱུར་བ་ལས་ལྷག་ཅེས་པ་ཉམས་རྟོགས་
ཁྱད་པར་ཅན་མཐའ་ཡས་པ་འབྱུང་ཞེས་པའི་དོན་ཏོ། །ཐེག་ཆེན་ཐུན་མོང་མ་ཡིན་པའི་མཉམ་
བཞག་ཟབ་མོ་ཁྱད་པར་ཅན་བསྒོམ་པའི་སྐབས་སུ་ན་གང་ཟག་ཏུ་རྟོག་པ་འགོག་པ་ལྟ་ཅི་སྨོས་ཏེ།
གཞི་ལམ་འབྲས་བུ་སོགས་ཆོས་སུ་འཛིན་པའི་མངོན་ཞེན་ཐམས་ཅད་ཀྱང་སྤང་དགོས་པར་གསུངས་
ཏེ༑ ཡུམ་གྱི་མདོར། ཡིད་ལ་བྱེད་པ་ནི་མི་དགེ་བའོ། །ཡིད་ལ་མི་བྱེད་པ་ནི་དགེ་བའོ། ། ཡིད་ལ་
བྱེད་པས་ནི་ཁམས་གསུམ་དུ་འདྲེ་བར་འགྱུར་གྱི། ཡིད་ལ་མི་བྱེད་པས་ནི་ཁམས་གསུམ་དུ་འདྲེ་
བར་མི་འགྱུར་རོ། །ཞེས་དང་། གཟུགས་སོ་ཞེས་སྤྱོད་ན་མཚན་མ་ལ་སྤྱོད་དོ། །གཟུགས་སྟོང་བའོ་
ཞེས་སྤྱོད་ན་མཚན་མ་ལ་སྤྱོད་དོ། །ཞེས་སོགས་དང་། སྦྱིན་པའི་ཕ་རོལ་ཏུ་ཕྱིན་པའོ། །ཞེས་སྤྱོད་ན་
མཚན་མ་ལ་སྤྱོད་དོ་ཞེས་སོགས་རྒྱ་ཆེར་བཀའ་བསྩལ་ཞིང་། མངོན་རྟོགས་རྒྱན་དུ། གཟུགས་སོགས་
ཕུང་བོ་སྟོང་ཉིད་དང་། །དུས་གསུམ་གཏོགས་པའི་ཆོས་རྣམས་དང་། །སྦྱིན་སོགས་བྱང་ཆུབ་ཕྱོགས་
རྣམས་ལ། །སྤྱོད་པའི་འདུ་ཤེས་མི་མཐུན་ཕྱོགས། །ཞེས་སོགས་མཚན་འཛིན་དང་མངོན་ཞེན་
ཐམས་ཅད་ཡུམ་བསྒོམ་པའི་མཉམ་བཞག་ཟབ་མོའི་སྐབས་སུ་ངེས་པར་སྤང་དགོས་པར་ཡང་ཡང་
གསུངས་སོ། །
ཡང་སམ་བྷུ་ཊིར། སྟོང་པ་བསྒོམ་པར་མི་བྱ་ཞིང་། །སྟོང་མིན་བསྒོམ་པར་མི་བྱའོ། །སྟོང་པ་
མི་སྤང་རྣལ་འབྱོར་བས། །སྟོང་མིན་ཡོངས་སུ་མི་སྤང་ངོ༌། །སྟོང་དང་མི་སྟོང་ཡོངས་བཟུང་ལས། །
རྟོག་པ་ཉུང་(གཞུག་དམན་ཞེས་པ་ཡང་སྣང་།)མིན་སྐྱེ་བར་འགྱུར། །ཡོངས་སུ་བཟུང་ན་ཀུན་རྟོག་སྟེ། །དེ་
ཕྱིར་དེ་གཉིས་ཡོངས་སུ་སྤངས། །ཞེས་དང་། གྲུབ་ཆེན་ས་ར་ཧས། འཇུར་བུས་བཅིངས་པའི་སེམས་
ཉིད་འདི། །གློད་ན་གྲོལ་བར་ཐེ་ཚོམ་མེད། །ཅེས་གསུངས་ཏེ། འཇུར་བུའི་ཞེས་པ་ནི་སྣ་ཚོགས་སུ་
འཕྲོ་བའི་རྣམ་རྟོག་ལ་བཞེད་དེ། རྣམ་པར་མི་རྟོག་པར་འཇུག་པའི་གཟུངས་ལས་ཀྱང་། དམ་ཆོས་
འདི་ལ་རྒྱལ་བའི་སྲས། རྣམ་པར་མི་རྟོག་བསམ་གྱུར་ནས། །རྣམ་རྟོག་བགྲོད་དཀའ་ལས་འདས་
ཏེ༑ ༑རིམ་གྱིས་མི་རྟོག་ཐོབ་པར་འགྱུར། །དེ་ལས་རབ་ཞི་མི་གཡོ་མཆོག །དབང་བྱེད་མཉམ་ལ་
མི་མཉམ་པ། །རྣམ་པར་མི་རྟོག་བདེ་བ་ནི། །བྱང་ཆུབ་སེམས་དཔའ་ཐོབ་པར་འགྱུར། །ཞེས་སོ། །
i



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཡང་ཕྱི་ནང་གི་དངོས་པོ་བདེན་པར་འཛིན་པའི་རྣམ་རྟོག་གི་གཉེན་པོར་དེ་རྣམས་ཕྱི་ནང་གི་དངོས་
པོ་གང་ཅི་ཞིག་ཏུ་བདེན་ཞེས་བརྟགས་ཤིང་དཔྱད་ནས། བདེན་མེད་དུ་རྟོགས་ནས་གཏན་ལ་
འབེབས་པའི་སོ་སོར་རྟོག་པའི་ཤེས་རབ་ཀྱིས་དེ་གཏན་ལ་ཕེབས་པ་བཞིན། སྤྲོས་བྲལ་གྱི་ངང་ལ་
མཉམ་པར་བཞག་ཅིང་བསྒོམས་པས་འཇིག་རྟེན་ལས་འདས་པའི་རྣམ་པར་མི་རྟོག་པའི་ཡེ་ཤེས་སྐྱེ།
དེ་བྱུང་མ་ཐག་ཏུ་སྔར་གྱི་སོ་སོར་རྟོག་པའི་ཤེས་རབ་དེ་ཡང་སྤང་ངོ་ཞེས་དཀོན་བརྩེགས་འོད་སྲུང་
གི་ལེའུར། འོད་སྲུང་ཤིང་གཉིས་རླུང་གིས་དྲུད་པ་ལས་མེ་འབྱུང་སྟེ། དེ་བྱུང་མ་ཐག་ཏུ་ཤིང་དེ་ཚིག་
པར་བྱེད་དོ། །འོད་སྲུང་དེ་བཞིན་དུ་འཇིག་རྟེན་པའི་སོ་སོར་རྟོག་པའི་ཤེས་རབ་ལས་འཕགས་པའི་
ཡེ་ཤེས་ཤེས་རབ་ཀྱི་དབང་བོར་སྐྱེས་ཏེ། དེ་སྐྱེས་མ་ཐག་ཏུ་འཇིག་རྟེན་པའི་སོ་སོར་རྟོག་པའི་ཤེས་
རབ་དེ་གཉིས་འགག་པར་འགྱུར་རོ། །ཞེས་སོགས་དང་། དུས་འཁོར་འགྲེལ་ཆེན་དུ། བསྐྱེད་པའི་
རིམ་པར་གསུངས་པའི་ཧཱུཾ་དང་ནི། །ཕཊ་ཡིག་ལ་སོགས་རྟོག་པ་དང་བྲལ་བ། །རྫོགས་པའི་རིམ་
པའི་རྣལ་འབྱོར་དེ་ཉིད་དེ། །དེ་ཉིད་ཀྱིས་ནི་སྒྲུབ་ཐབས་གཞན་ཡོད་མིན། །ཞེས་སོགས་མཉམ་
བཞག་ཟབ་མོ་མཐར་ཐུག་གི་སྐབས་སུ་རྟོག་པ་ཐམས་ཅད་སྤང་དགོས་པར་ཡང་ཡང་གསུངས་ཤིང་།
མདོ་སྡེ་རྒྱན་ལས། བློ་ངན་པ་ཡི་མི་རྟོག་ཡེ་ཤེས་སྟོབས། །རྟག་ཏུ་ཀུན་ནས་མཉམ་པར་སོང་བ་ཡི། །
དེ་ལ་བརྟེན་པའི་ཉེས་ཚོགས་ཚང་ཚིང་དག །དུག་སྨན་ཆེན་པོས་དུག་བཞིན་སེལ་བར་བྱེད། །ཅེས་
དང་། རྣམ་འགྲེལ་དུ། རྣལ་འབྱོར་མངོན་སུམ་སྟོན་པའི་སྐབས་སུ། རྟོག་བས་དྲ་བ་རྣམ་བསལ་
བས། །བསལ་བ་ཉིད་དུ་སྣང་བ་ཡིན། །ཞེས་དང་། རྣམ་པར་རྟོག་དང་རྗེས་འབྲེལ་ནི། །དོན་གསལ་
སྣང་བ་ཅན་མ་ཡིན། །ཞེས་རྣམ་རྟོག་ཡིན་ན་ཡུལ་གསལ་སྣང་ཅན་དུ་འགལ་བར་བཤད་པས་རྣམ་
རྟོག་ཡང་དག་པའི་སྒོམ་ལྷག་མཐོང་གི་གསལ་ཆ་དང་དྭངས་ཆར་འདོད་པ་ཤིན་ཏུ་ནོར་རོ། །
ཡང་ཁ་ཅིག ད་ལྟར་གྱི་རྣམ་རྟོག་འདི་ཀ་སངས་རྒྱས་ཀྱི་ཆོས་སྐུ་ཡིན་ཞེས་སྨྲ་བ་ནི་སྔར་སྣང་
བ་ཆོས་སྐུ་ཡིན་པ་དང་རྣམ་རྟོག་ཡང་དག་པའི་སྒོམ་ལྷག་མཐོང་གི་གསལ་ཆར་འདོད་པ་དང་ཕུག་
གནད་གཅིག་ཅིང་། དེ་རྣམས་བཀག་པའི་ལུང་རིགས་རྣམས་ཀྱིས་གནོད་དེ། གཞན་ཡང་སྣ་ཚོགས་
སུ་སྣང་བའི་ད་ལྟར་གྱི་རྣམ་རྟོག་འདི་འཁོར་བ་བའི་སེམས་ཅན་རྣམས་འཁོར་བར་འཆིང་བྱེད་མ་
ཡིན་པར་འགྱུར། སངས་རྒྱས་ཀྱི་ཆོས་སྐུ་ཡིན་པའི་ཕྱིར་དང་། སངས་རྒྱས་ཀྱི་ཆོས་སྐུའམ་ངོ་བོ་ཉིད་
162



པོད་གསུམ་པ།
ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
སྐུ་འཐོབ་པ་ལ་སྣ་ཚོགས་ཀྱི་རྣམ་རྟོག་འདི་སྤང་དགོས་པ་མ་ཡིན་པར་འགྱུར་ཏེ། རྣམ་རྟོག་འདི་
སངས་རྒྱས་ཀྱི་ཆོས་སྐུ་ཉིད་ཡིན་པའི་ཕྱིར་རོ། །འདོད་པར་མི་ནུས་ཏེ། ཚད་མ་རྣམ་འགྲེལ་གྱི་མཆོད་
བརྗོད་དུ། རྟོག་པའི་དྲ་བ་རྣམ་བསལ་ཅིང་། །ཞེས་དེ་རྣམ་རྟོག་ཉིད་སེམས་ཅན་འཁོར་བར་བཅིངས་
བྱེད་ཡིན་པས་རྟོག་པའི་དྲ་བ་ཞེས་དང་། རྟོག་པའི་དྲ་བ་བསལ་བ་ངོ་བོ་ཉིད་ཀྱི་སྐུ་ཞེས་རྒྱ་གར་མཁས་
པས་བཤད་ཅིང་། དབུ་མ་བདེན་གཉིས་སུ་སློབ་དཔོན་ཡེ་ཤེས་སྙིང་པོས། སེམས་དང་སེམས་འབྱུང་
ཁམས་གསུམ་པ། །སྒྲོ་བཏགས་རྣམ་པ་ཅན་རྟོག་ཡིན། །དེ་དག་འཆིང་བའི་རྒྱུད་ཉིད་དུ། །ཇི་ལྟར་
གཟིགས་པས་དེ་བཞིན་གསུངས། །ཞེས་སོ། །རྒྱུད་བླར། ཉོན་མོངས་ཤེས་བྱ་སྙོམས་འཇུག་གི།
བསྒྲིབ་གསུམ་ལས་ནི་ངེས་གྲོལ་ཏེ། །ཞེས་སོགས་མང་ངོ༌།། ད ་
ཡང་སྔར་བཤད་ལྟར་གྱི་རྣམ་རྟོག་འདི། འདུས་བྱས་མ་ཡིན་པར་འགྱུར་དེ། སངས་རྒྱས་ཀྱི་
དོན་དམ་ཆོས་སྐུའམ་ངོ་བོ་ཉིད་སྐུ་ཡིན་པའི་ཕྱིར་རོ། །རྒྱུད་བླར། སངས་རྒྱས་ཆོས་སྐུའམ་ངོ་བོ་ཉིད་
སྐུ་ངོས་འཛིན་པའི་སྐབས་སུ། འདུས་མ་བྱས་ཤིང་ཞེས་དང་། །ཐོག་མ་དབུས་མཐའ་མེད་པ་ཡི། །
རང་བཞིན་ཡིན་ཕྱིར་འདུས་མ་བྱས། །ཞེས་སོགས་ཀྱིས་སྐྱེ་འཇིག་གནས་གསུམ་གྱིས་སྟོང་བར་
བཤད་དོ། །འདོད་མི་ནུས་དེ། རྣམ་རྟོག་སྔ་མ་འགགས་ཤིང་ཕྱི་མ་སྐྱེ་བར་གང་ཟག་རང་རང་གི་
མྱོང་བས་འགྲུབ་ཅིང་། ཚད་མ་རྣམ་ངེས་སུ། སྐྱེ་བ་དང་འགག་པར་རིག་པའི་རྣམ་པར་རྟོག་པ་འདི་
ཞེས་དང་། ལང་ཀར་གཤེགས་པ་སོགས་བཀའ་བསྟན་བཅོས་དུ་མར་རྣམ་པར་ཤེས་པ་ཚོགས་བརྒྱད་
ལ་སོགས་སེམས་སེམས་བྱུང་ཐམས་ཅད་སྐྱེ་འཇིག་ཅན་དུ་རྒྱ་ཆེར་བཤད་དོ། །
ཡང་སྔར་བཤད་ལྟར་གྱི་རྣམ་རྟོག་འདི་ཁམས་གསུམ་གྱིས་བསྡུས་པའི་རྣམ་ཤེས་མིན་པར་
འགྱུར། རྟགས་སྔར་དང་འདྲ། མཚན་བརྗོད་དུ། རྣམ་པར་ཤེས་པའི་ཆོས་ཉིད་འདས། །ཞེས་དང་།
ཕྱོགས་ཀྱི་གླང་བོས། །རྣམ་རྟོག་དེ་དང་བྲལ་བས་ན། །ཁྱོད་ནི་རྟག་ཏུ་མྱ་ངན་འདས། །ཞེས་སོགས་
མང་ངོ༌། །འདོད་མི་ནུས་ཏེ། དབུས་མཐའ་རྣམ་འབྱེད་དུ། ཡང་དག་མ་ཡིན་ཀུན་རྟོག་ནི། །སེམས་
དང་སེམས་འབྱུང་ཁམས་གསུམ་པ། །ཞེས་དང་། དབུ་མ་བདེན་གཉིས་སུ། སེམས་དང་སེམས་
འབྱུང་ཁམས་གསུམ་པ། །སྒྲོ་བཏགས་རྣམ་པ་ཅན་རྟོག་ཡིན། །ཞེས་སོགས་ནས་མང་ངོ༌། །
ཡང་དེ་འདྲའི་རྣམ་རྟོག་དེ་ཟག་མེད་དུ་ཡང་ཐལ་བར་འགྱུར་ཏེ། རྟགས་སྔར་དང་འདྲ། མངོན་
l63



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
རྟོགས་རྒྱན་དུ། །ཐུབ་པའི་ངོ་བོ་ཉིད་སྐུ་ནི། །ཟག་པ་མེད་པའི་ཆོས་གང་དག །ཐོབ་འགྱུར་རྣམ་
ཀུན་རྣམ་དག་པ། ། ཞེས་དང༌། མངོན་པ་གོང་འོག་ཏུ། སོ་སོར་བརྟགས་འགོག་དང་དེ་བཞིན་ཉིད་
ཟག་མེད་དུ་བཤད་པ་སོགས་མང་ངོ༌། །འདོད་ན། དེ་འདྲའི་རྣམ་རྟོག་འདི་སྤང་བྱ་མ་ཡིན་པར་ཐལ་
བར་འགྱུར་ཏེ། མངོན་པ་ཀུན་ལས་བཏུས་སུ། ཟག་པ་མེད་པ་ནི་སྤང་བར་བྱ་བ་མ་ཡིན་པར་བལྟ་
བར་བྱའོ། །ཞེས་སོ། །འདོད་མི་ནུས་ཏེ། སྤངས་དགོས་པར་སྔར་བཤད་རྒྱས་པར་བཤད་ཟིན་ཏོ། །
གཞན་ཡང་འདི་ཟག་མེད་ཡིན་ན། ཟག་བཅས་མི་སྲིད་པ་ལ་སོགས་པའི་སྐྱོན་དུ་མར་འགྱུར་
ཞིང་། འཕགས་སེང་སོགས་ཀྱིས་གཟུང་འཛིན་གྱི་རྣམ་རྟོག་ཐམས་ཅད་ཟག་བཅས་སུ་བཤད་དོ། །
ཡང་སྔར་བཤད་ལྟར་གྱི་རྣམ་རྟོག་འདི་རང་བཞིན་གྱི་འོད་གསལ་བའི་ཆོས་དབྱིངས་ཡིན་པར་
འགྱུར་ཏེ། རྟགས་སྔར་དང་འདྲ། རྒྱུད་བླར་ཆོས་སྐུའམ་ངོ་བོ་ཉིད་སྐུ་ངོས་འཛིན་པར། ཆོས་དབྱིངས་
ངོ་བོ་ཉིད་ཀྱིས་ནི། །དག་པའི་ཕྱིར་ན་འོད་གསལ་བ། །ཞེས་དང་། ཆོས་སྐུ་རྣམ་གཉིས་ཤེས་བྱ་སྟེ། །
ཆོས་དབྱིངས་ཤིན་ཏུ་དྲི་མེད་དང༌། །ཞེས་སོགས་མང་ངོ༌། །འདོད་མི་ནུས་ཏེ། ཚད་མ་རྣམ་འགྲེལ་
དུ༑ སེམས་འདིའི་རང་བཞིན་འོད་གསལ་དེ། །དྲི་མ་རྣམས་ནི་གློ་བུར་བ། །ཞེས་སོགས་བཀའ་
བསྟན་བཅོས་ཀྱི་ལུང་མང་ཞིང་། དེ་འདྲའི་རྣམ་རྟོག་འདི་ཡང་དག་པའི་དོན་བལྟ་བ་ལ་དམུས་ལོང་
ལྟ་བུ་དང་། མ་རིག་པ་དང་འགྱུར་བའི་ཆོས་ཅན་དུ་བཤད་པས། རིང་བཞིན་གྱི་འོད་གསལ་བའི་
ཆོས་ཉིད་མ་ཡིན་པར་གྲུབ་པོ། །
ཡང་དེ་ལྟའི་རྣམ་རྟོག་འདི་བསྐལ་བ་དུ་མར་ཡེ་ཤེས་ཀྱི་ཚོགས་བསགས་པ་ལས་འཐོབ་
དགོས་པར་ཐལ་བར་འགྱུར་ཏེ། རྟགས་སྔར་དང་འདྲའོ། །དབུ་མ་རིན་ཆེན་ཕྲེང་བར། ཆོས་ཀྱི་སྐུ་
དེ་མདོར་བསྡུས་ན། །རྒྱལ་བོ་ཡེ་ཤེས་ཚོགས་ལས་འཁྲུངས། །ཞེས་དང་། རིགས་པ་དྲུག་ཅུ་བའི་
བསྔོ་བར། །བསོད་ནམས་ཡེ་ཤེས་ལས་བྱུང་བའི། །དམ་པ་གཉིས་ནི་ཐོབ་པར་ཤོག ཅེས་སོ། །
འདོད་ན་འཁོར་བ་བའི་སེམས་ཅན་ཐམས་ཅད་ཡེ་ཤེས་ཀྱི་ཚོགས་རྫོགས་པའི་སྐྱེས་བུར་ཐལ་བར་
འགྱུར་ཏེ། སྔར་བཤད་ལྟར་གྱི་རྣམ་རྟོག་འདི་རྒྱུད་ལ་སྐྱེས་ཤིང་ཐོབ་པའི་ཕྱིར་རོ། །དེ་ལྟར་ན་རྣམ་
རྟོག་འདི་ཆོས་སྐུ་ཡིན་པ་ལ་གནོད་བྱེད་ཀྱི་ལུང་རིགས་ཤིན་ཏུ་མང་བར་ཡོད་ནའང་མང་བས་འཇིགས་
ནས་མ་བྲིས་སོ། །
164



ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན། པོད་གསུམ་པ།
ཁ་ཅིག་ན་རེ། གལ་ཏེ་རྣམ་རྟོག་འདི་ཆོས་སྐུར་མི་སྨྲ་བའི་འདིའི་ངོ་བོ་ཆོས་སྐུ་ཡིན་ནོ། །ཞེ་
ན༑ འདིའི་ངོ་བོ་གང་འདིའི་ངོ་བོ་སྣ་ཚོགས་སུ་འཕྲོ་ཞིང་རྟོག་པའི་རིག་རིག་པོ་འདིའམ་འདི་དཔྱད་
ན་བདེན་པའི་རང་བཞིན་མེད་ཙམ་གྱི་སྟོང་བ་དེའམ། འདི་བདེན་པའི་རང་བཞིན་མེད་པར་འགྱུར་
བའི་ཆོས་ཉིད་དེ་བཞིན་ཉིད་དེ་ཡིན། དང་པོ་ལྟར་ན། རྣམ་རྟོག་འདི་ཀ་ཆོས་སྐུར་ཐལ་བར་འགྱུར་
ཏེ༑ དེ་ལྟའི་རིག་རིག་པོ་དེ་ཉིད་ཀྱང་རྣམ་རྟོག་འདི་ཀ་ཡིན། རྣམ་རྟོག་འདི་ཀ་དེ་ཡིན་པས་དེ་གཉིས་
དོན་གཅིག་པའི་ཕྱིར་རོ། །གཉིས་པ་ལྟར་ན། རྣམ་རྟོག་གི་ངོ་བོར་རིགས་པས་དཔྱད་ན་བདེན་པའི་
རང་བཞིན་མེད་ཙམ་གྱི་སྟོང་བ་དེ་ཆོས་སྐུ་མ་ཡིན་པར་ཐལ་བར་འགྱུར་ཏེ། རྣམ་རྟོག་བདེན་པའི་
རང་བཞིན་མེད་ཙམ་གྱི་མེད་དགག་ཡིན་པའི་ཕྱིར། དེ་ལ་ཁྱབ་པ་ཡོད་པའི་རྒྱུ་མཚན་སོགས་སྔར་
བཤད་ཟིན་ཅིང་། གསུམ་པ་ལྟར་ན། དེ་འདྲའི་དེ་བཞིན་ཉིད་དེ་དོན་དམ་ཆོས་སྐུ་ཡིན་པ་འཐད་
མོད། དེང་ཕྱིན་ཆད་དེ་སྐད་ངག་ཏུ་ཐོན་པ་སྨྲོས་ལ་རྣམ་རྟོག་གི་ངོ་བོ་ཆོས་སྐུ་ཡིན་ཞེས་དམིགས་ཀྱིས་
མ་ཕྱེ་བའི་ཚིག་དང་། རྣམ་རྟོག་ཆོས་སྐུ་ཡིན། སྣང་བ་ཆོས་སྐུ་ཡིན། རྣམ་རྟོག་བསྒོམ་ལྷག་མཐོང་གི་
གསལ་ཆའམ་དྭངས་ཆ་ཡིན་ཞེས་སོགས་མུན་སྤྲུལ་དུ་མ་སྨྲ་ཨང་། །
ཡང་ཁ་ཅིག་(ཕྱག་ཆེན)ན་རེ། རྣམ་རྟོག་འདི་རང་ངོ་ཤེས་ན་ཆོས་སྐུ་ཡིན། རང་ངོ་མ་ཤེས་ན་
ཆོས་སྐུ་མིན་ཞེ་ན། སྔར་དཔྱད་པ་ལྟར་རང་ངོ་ཤེས་པའི་དོན་ཅི། སྣ་ཚོགས་སུ་འཕྲོ་ཞིང་རྟོག་པའི་
རིག་རིག་པོར་ཤེས་པའམ། བརྟགས་ན་རྣམ་རྟོག་འདི་བདེན་པའི་རང་བཞིན་མེད་ཙམ་གྱི་སྟོང་བར་
ཤེས་པའམ། དེ་བདེན་མེད་ཀྱི་དེ་བཞིན་ཉིད་ཤེས་པ་ལ་འདོད། དང་བོ་ལྟར་ན། དེ་ལྟར་ཤེས་པའི་
རྣམ་རྟོག་ཅན་གྱི་སྐྱེས་བུ་དེའི་བློ་དེ་སངས་རྒྱས་གྱི་ཆོས་སྐུ་མ་ཡིན་པར་ཐལ་བར་འགྱུར་ཏེ། དེ་ལྟའི་
རྣམ་རྟོག་དེའི་རྗེས་སུ་སྐྱེས་པའི་རྣམ་རྟོག་ཕྱི་མ་ཞིག་ཡིན་པའི་ཕྱིར་དང༌། འདུས་བྱས་ཡིན་པའི་ཕྱིར་
རོ༑ ༑གཉིས་པ་ལྟར་ན། ཡིད་ཆེས་པའི་ལུང་[མ་བརྟན་ [ལ་བརྟེན་ནས་དེ་ལྟའི་རྣམ་རྟོག་བདེན་
པའི་རང་བཞིན་མེད་པར་ཤེས་པའི་རྣམ་རྟོག་དེ་ཅན་གྱི། སྐྱེས་བུའི་རྒྱུད་ཀྱི་བློ་དེའམ། དེ་ལྟའི་རྣམ་
རྟོག་དེ་འགྱུས་མ་ཐག་ཏུ་སྐྱེས་བུ་དེས་རྣམ་རྟོག་དེའི་ངོ་བོ་ལ་གཅེར་གྱིས་བལྟས་པས། རྣམ་རྟོག་
དེའི་ངོ་བོ་ཅི་ཡང་མ་རྙེད་པས་རྣམ་རྟོག་དེ་བདེན་པའི་རང་བཞིན་མེད་པ་ཞིག་གོ །སྙམ་པའི་བློ་
དེའམ། ཡང་དེ་ལྟར་བལྟས་པས་རྣམ་རྟོག་དེ་ངོས་བཟུང་ཅི་ཡང་མ་རྙེད་པར་འདི་མིན་འདི་བསམ་
165



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཙམ་མེད་པའི་ངང་དུ་སེམས་ཞི་མལ་གྱིས་གནས་པ་ཙམ་དེ་ཡིན་ནམ། ཡང་དེ་ལྟར་བལྟས་པས་
རྣམ་རྟོག་དེའི་ངོས་བཟུང་ཅི་ཡང་མ་རྙེད་པར་ཅིར་ཡང་འཛིན་མེད་ཀྱི་རྣམ་པར་མི་རྟོག་པའི་ཏིང་ངེ་
འཛིན་ཉམས་སྣང་ཁྱད་པར་ཅན་དང་བཅས་པའི་བློ་ཞིག་ཡིན་བརྟགས་གྲགས། དང་བོ་ལྟར་ན། དེ་
ཡང་ཆོས་སྐུ་མ་ཡིན་པར་ཐལ་བར་འགྱུར་ཏེ། ཡིད་ཆེས་པའི་རྗེས་དཔག་ཞེས་དཔག་ཞེས་པའི་རྣམ་
རྟོག་ཡིན་པའི་ཕྱིར་དང་། འདུས་བྱས་ཡིན་པའི་ཕྱིར་རོ། །གཉིས་པ་ལྟར་ན། དེ་ཡང་ཆོས་སྐུར་མི་
འཐད་དེ། དགག་པའི་རྣམ་པ་ཅན་གྱི་རྣམ་རྟོག་ཕྱི་མ་ཞིག་ཡིན་པའི་ཕྱིར་རོ། །གསུམ་པ་ལྟར་ན།
དེ་ཡང་ཆོས་སྐུར་མི་འཐད་དེ། རྣམ་རྟོག་རགས་པ་ཅུང་ཟད་ཙམ་འགགས་པའི་གནས་སྐབས་རྟོག་
པ་ཁ་འཆོམ་པའི་ཞི་གནས་ལྟེངས་པོ་ཞིག་ཡིན་པའི་ཕྱིར་རོ། ། །
བོད་དུ་བྱོན་པའི་སྒོམ་ཆེན་པ་མང་བོ་ཞིག དེ་འདྲའི་ཉམས་མྱོང་ཞིག་རྒྱུད་ལ་སྐྱེས་པ་ན་རང་
ཉིད་ཀྱིས་མདོ་རྒྱུད་དྲི་མ་མེད་པ་དང་ལུང་རིགས་རྣམ་དག་ལ་ཐོས་བསམ་མ་བྱས། དེ་ལྟར་ཐོས་
བསམ་བྱས་ཤིང་གསུང་རབ་ཀྱི་ཟབ་དོན་གྱི་གནད་ཤེས་ནས་སྟོན་པའི་བླ་མ་ཡང་མེད། སྐྱེས་སྟོབས་
ཀྱི་ཤེས་རབ་ཡོད་ཅིང་། ཟབ་ཟབ་པོར་གྲགས་པའི་གདམས་ངག་བསྒོམ་སྟན་ཡུན་རིང་པོར་བྱས་
པའི་སྟོབས་ཀྱིས་གོང་དུ་སྨོས་པའི་སྟོང་ཉམས་ཅན་གྱི་ཞི་གནས་ལྡེངས་པོ་རྒྱུད་ལ་སྐྱེས་པ་ན། ཆོས་
སྐུའམ་དེ་ཉིད་དེ་ཀ་རུ་འདུག་གམ་སྙམ་ནས་རང་ཡང་དེ་ལ་བློ་གདེང་འཆའ། གཞན་ལ་ཡང་སྟོན་ངོ་
སྤྲོད་གླུ་ལེན། རྗེས་འཇུག་རྣམས་ཀྱང་གླུ་དེ་སྒྱུར་སྤྲང་ལ་འགྲོ་བའི་ལག་ཆར་ཁྱེར་རོ། །ཕ་བླ་མ་བཀའ་
དྲིན་ཅན་ཟེར་གྱིན་བྲོ་བརྡུངས་ཡང་འགའ་ཞིག་ཕུང་བོ་སྙེད་པ་དང་བཀུར་སྟི་ལ་བརྐམ་པས། མ་
ཐོབ་པར་ཐོབ་པོ། །མ་རྟོགས་པར་རྟོགས་སོ། །མ་མཐོང་བར་མཐོང་ངོ་ཞེས་མི་ཆོས་བླ་མའི་བརྫུན་
སྨྲ་ཞིང་ཟབ་མོའི་ཆོས་ཀྱི་སྐལ་བ་མེད་པའི་བླུན་པོ་འཇིགས་སྐྱོབ་དང་། ལེགས་སྨོན་ཙམ་དོན་དུ་
གཉེར་བ་རྣམས་ཀྱིས་བླ་མར་བཀུར་ཞིང་ཆོས་སྐྱོང་ཡེ་ཤེས་པའི་ཕྱིར་འབྲངས་པའི་ཕོ་ཉ་གཏུམ་པོའི་
དཀོར་བདག་གཏུམ་པོ་རྣམས་མཆོད་ཅིང་བརྟེན་པའི་སྟོབས་ཀྱིས། དེ་དག་གིས་གྲོགས་བྱས་པས་
གནས་སྐབས་སུ་ཕན་པ་ཅུང་ཟད་འབྱུང་བ་ལ་བརྟེན་ནས། བླུན་པོ་རྣམས་ཀྱིས་འདི་ནི་གྲུབ་ཐོབ་པོ་
བྱིན་རླབས་ཅན་ནོ་ཞེས་ཟེར་ཞིང་བཀུར་སྟི་ཆེར་བྱས་ཏེ། ཟས་ནོར་ཆར་ལྟར་ཕབ། ཟང་ཟིང་ནོར་
གྱིས་འབྱོར་བའི་རྒྱུ་མཚན་གྱིས་ཕོངས་པ་ཟས་ཚོལ་གྱི་སློབ་བུ་མང་བོའང་འདུ། ཁོང་རང་ཡང་གྲུབ་
i66



ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན། ། པོད་གསུམ་པ།
ཐོབ་བྱིན་རླབས་ཅན་ཁྲོ་བོ་ཆེན་པོའི་རྣལ་འབྱོར་པ་ཡིན་ཟེར་ཞིང་། གསུང་རབ་ཀྱི་དྲང་དོན་དང་
ངེས་དོན་གཏན་ལ་འབེབས་པའི་ཚེ་ལུང་བསྟན་བསྟན་བཅོས། སྟོང་སྐད་དང་མི་ཆོས་ཕོ་པོའི་ནམ་
ལངས། མདོ་རྒྱད་རྣམ་དག་ནས་བཤད་པའི་དབང་རབ་གནས་དང་གཤིན་ཆོག་ལེགས་པ་རྣམས
བོར། གང་ནས་བཤད་ཆ་མེད་པའི་བོན་ཆོག་དང་ཁྱད་མེད་པའི་དབང་བྱིན་རླབས་གཤིན་ཆོག་ལ་
སོགས་བྱེད་ཅིང་། བཟང་ལ་མང་བའི་ལན་དོན་དུ་གཉེར་བའི་སྦྱིན་གཏོང་དང་ཐབ་ཁ་ལ་སོགས་
པའི་རྣམ་གཡེང་རྐྱང་པས་དུས་འདའ་བའི། ཆུ་ནང་གི་ཟླ་བ་ལྟ་བུའི་བླ་མ་ཆེན་པོར་རློམ་པ་མང་པོས་
དབུས་གཙང་འདི་ཁེངས་པ་ལྟ་བུར་འགྱུར་ཞིང་། མདོ་རྒྱུད་མན་ངག་གི་ཚིག་དང་དོན་གྱི་གནད་
ཤེས། རྒྱུད་སྡེ་རྣམ་དག་ནས་འབྱུང་བ་བཞིན་དུ་ཆོ་ག་རྣམ་དག་ཀྱང་བྱེད། ཡང་དག་པའི་རྟོགས་པ་
ནང་ནས་མ་ཤར་བཞིན་བླུན་པོ་མང་བོའི་ནང་དུ་ཉམས་རྟོགས་ཀྱི་སྟོང་འུད་ཀྱང་མི་སྒྲོགས། གཞན་
མཐོང་བསྐོར་བའི་མི་ཆོས་དང་ཁ་གསག་མི་མཁས། བསྟན་པ་རིན་པོ་ཆེ་ལ་ཕན་པའི་ཐོས་བསམ་
སྒོམ་པ་ཅི་ནུས་བྱེད་པའི་སྐྱེ་བོ་ནི་ཤིན་ཏུ་ཉུང་ངུར་གྱུར། འགའ་ཞིག་ཡོད་ཀྱང་ཉིན་མོའི་སྐར་མ་
ལྟར་མི་མཐོང་། ཐོས་བསམ་སྒོམ་གསུམ་ལ་ཞུགས་པར་རློམ་པའི་རྟོགས་ལྡན་དུ་རློམ་པ་དག་ཀྱང་
ཕྱོགས་ཆ་དང་གཟུ་ལུམ་དང་། སྐྱོ་མ་སྔ་བཙན་ཁྱི་སྐད་ལ་རྒྱུག་གམ་རི་བོང་ཆལ་གྱི་རྣམ་ཐར་ལ་སྤྱོད་
པ་མང་སྟེ། ཀྱེ་མ་དགེ་ལེགས་ཐམས་ཅད་ཀྱི་འབྱུང་གནས་བསྟན་པ་རིན་པོ་ཆེ་མེ་ཤི་བའི་དུད་པ་
ལྟར་རིང་དུ་མི་གནས་ཤིང་གཟུགས་བརྙན་ཙམ་དུ་གྱུར་རོ། །
ཀྱེ་ཧུད། ཡང་བཞི་པ་ལྟར་ན་དེ་འདྲའི་གསལ་ལ་དྭངས་བའི་བློ་དེ་ཡང་སངས་རྒྱས་ཀྱི་ཆོས་
ཉིད་ཀྱི་སྐུ་མ་ཡིན་ཏེ། བསྒོམས་པས་སྟོབས་ལས་སྐྱེས་པའི་ལམ་འདུ་བྱས་ཞིག་ཡིན་པའི་ཕྱིར་རོ། །
དེས་ན་དེ་འདྲའི་བློ་དེ་གཞི་ལམ་འབྲས་གསུམ་མམ། ལྟ་སྒོམ་སྤྱོད་འབྲས་ཟེར་བའི་ལུགས་ཀྱི་ལམ་
མམ་སྒོམ་ཕུན་སུམ་ཚོགས་པ་ཞིག་ཡིན་གྱི། དེ་རྣམས་ཀྱི་ནང་ཚན་ཀྱི་གཞི་དེ་བཞིན་ཉིད་མ་ཡིན་དེ།
སྐྱེ་འགག་བྱེད་པའི་ཕྱིར་རོ། །དེ་རྣམས་ཀྱི་ནང་ཚན་གྱི་ལམ་བསྒོམ་པས་བྱུང་བའི་འབྲས་བུ་མཐར་
ཐུག་མ་ཡིན་ཏེ། དེ་རྒྱུད་ལ་སྐྱེས་པའི་རྣལ་འབྱོར་པ་དེས་སངས་རྒྱས་ཐོབ་ཟིན་པའི་ངེས་པ་མེད་
པའི་ཕྱིར་རོ། །
ཡང་ཁ་ཅིག་ན་རེ། དེ་འདྲའི་གསལ་ལ་དྭངས་པའི་བློ་དེ་ཀ་གཞི་ཆོས་ཉིད་དང་འབྲས་བུ་ཆོས་
167



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
སྐུ་ཡང་ཡིན། དེ་ཉིད་ཡུལ་ཡང་ཡིན་ཡུལ་ཅན་ཡང་ཡིན་གྱི་ཡུལ་ཡུལ་ཅན་གཉིས་མེད། དེའི་ཚེ་
ཡུལ་ཡུལ་ཅན་གཉིས་སུ་འབྱེད་པ་ནི་རྟོག་གེ་སྐམ་པོའི་ཆོས་སྐད་དོ་ཞེ་ན། འོ་ན་ས་དང་བོ་རབ་ཏུ་
དགའ་བ་ནས་བཟུང་སྟེ་སངས་རྒྱས་ཀྱི་སའི་བར་གྱི་བསྒོམས་པའི་སྟོབས་ཀྱིས་བྱུང་བའི་བློ་ཐམས་
ཅད་གཞི་དེ་བཞིན་ཉིད་དང་འབྲས་བུ་ཆོས་ཉིད་ཀྱི་སྐུ་ཡིན་པར་ཐལ་བར་འགྱུར་ཏེ། རྣམ་རྟོག་སྣ་
ཚོགས་འབྱུང་བའི་སྒོམ་ཆེན་པ་དེས་རྣམ་རྟོག་དེའི་ངོ་བོ་ལ་ཅེར་གྱིས་བལྟས་པས་རྣམ་རྟོག་དེའི་ངོས་
བཟུང་ཅིར་ཡང་མ་རྙེད་པར། ཅིར་ཡང་འཛིན་མེད་ཀྱི་རྣམ་པར་མི་རྟོག་པའི་ཏིང་ངེ་འཛིན་ཉམས་
སྣང་ཁྱད་པར་ཅན་དང་བཅས་པའི་གསལ་ལ་དྭངས་བའི་བློ་དེ། གཞི་དེ་བཞིན་ཉིད་དང་འབྲས་བུ་
ཆོས་ཉིད་ཀྱི་སྐུ་ཡིན་པར་ཁྱེད་འདོད་ཅིང་དེ་དང་རྒྱུ་མཚན་མཚུངས་པའི་ཕྱིར་རོ། །འདོད་ན་རྒྱུ་སྐྱེན་
གྱིས་བྱས་པའི་འཕགས་པའི་ས་དང་ལམ་དང་འབྲས་བུ་གཏན་མི་སྲིད་པར་ཐལ་བར་འགྱུར་ཏེ།
གལ་ཏེ་འདོད་དེ། ཕྱག་རྒྱ་ཆེན་པོ་གཅིག་ཆོད་ལ། །ས་ལམ་རྩི་བའི་རྨོངས་པ་འཁྲུལ། །ཞེས་བླ་མ་
ཞང་གིས་གསུངས་པ་ལྟར་ཡིན་ནོ། །ཞེ་ན། མདོ་རྒྱུད་བསྟན་བཅོས་དྲི་མ་མེད་པའི་ལུང་ལ་ཡིད་
ཆེས་བྱེད་པར་རིགས་ཀྱི། བླ་མ་ཞང་ལྟ་བུ་གང་ཟག་ཕུན་སུམ་ཚོགས་པ་ཡིན་མཆིས་མོད། དེ་དང་
དེའི་རིགས་ཅན་གྱི་ལུང་ཚད་མར་བཞག་དཀའ་སྟེ། །
ཆོས་བཅུ་བའི་མདོར། བསྲེགས་བཅད་བརྡར་བའི་གསེར་བཞིན་དུ། །མཁས་པ་རྣམས་ཀྱིས་
ཡོངས་བརྟགས་ནས། །བདག་གསུང་བླང་བྱ་དགེ་སློང་དག །གུས་པའི་ཕྱིར་ནི་མ་ཡིན་ནོ། །ཞེས་
ལུང་དེའི་དོན་ལ་གནོད་པ་མེད་ཅིང༌། །ལུང་དོན་སོ་སྐྱེའི་འཕགས་པའི་ཚད་མས་གྲུབ་པའི་ལུང་
ཞིག་ལུང་ཚད་མར་ཁས་བླངས་བར་བྱའོ། །མ་བརྟགས་པར་གུས་པ་ཙམ་གྱིས་ལུང་ལ་འཇུག་པར་
བྱ་བ་མ་ཡིན་པར་གསུངས་ཏེ། དེ་ལྟར་ཞུགས་ན་ལྟ་སྒོམ་སྤྱོད་འབྲས་ཕྱིན་ཅི་ལོག་ཏུ་འགྱུར་སྲིད་
པའི་ཕྱིར་ཞེས་དགོངས་སོ། །བཀའ་མདོ་རྒྱུད་རྣམ་པར་དག་པ་དུ་མར། ས་ལམ་གྱི་རྣམ་བཞག་
མངོན་པར་རྟོགས་པའི་རིམ་པ་དུ་མ་བསྟན་པའང་ཡིད་ཆེས་པར་བྱ་དགོས་སོ། །ས་སྐྱ་པཎ་ཆེན་གྱི་
སྡོམ་གསུམ་རབ་དབྱེར། ཕྱག་རྒྱ་ཆེན་པོ་ཆིག་ཆོད་ལ། །ས་ལམ་རྩི་བའི་རྨོངས་པ་འཁྲུལ། །དེ་སྐད་
ཟེར་བ་བསྟན་པ་ཡིན། །བདུད་ཚིག་ཡིན་པས་རྣ་བ་དགབ། །ཞེས་གསུངས་པ་ལྟར་དཔྱད་དགོས་
སོ༑ ༑དེས་ན་ལམ་བགྲོད་པ་མྱུར་བུལ་གྱི་ཁྱད་མ་གཏོགས། ས་ལམ་རིམ་གྱིས་བགྲོད་དགོས་པ་
ཆེས་བྱེད་པར་རྗེ་བ་ལྟར་ཡིན་ནོ། །ཞེ་ལ། ས་ལམ་རྩི་བའི་རྨོངར་ཐལ་བར་འགྱུར་ཏེ
168



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
མདོ་རྒྱུད་མང་པོར་གསུངས་ཤིང༌། འཕགས་པ་ཀླུ་སྒྲུབ་ཀྱི། དབུ་མ་རིན་ཆེན་ཕྲེང་བ་སོགས་དང་།
ཟླ་གྲགས་སོགས་ཀྱི་དབུ་མ་འཇུག་པ་ལ་སོགས་དབུ་མའི་བསྟན་བཅོས་མང་བོ་དང་། བྱམས་ཆོས་
ལྔ་ལ་སོགས་པའི་ཆོས་སྡེ་ཉི་ཤུ་སོགས་དང་། གསང་འདུས་རིམ་ལྔ། སེམས་འགྲེལ་སྐོར་གསུམ།
ལམ་འབྲས་ལ་སོགས་པའི་མན་ངག་དུ་མར་ས་ལམ་རིམ་གྱིས་བགྲོད་དགོས་པར་བཤད་དོ། །
ཡང་དེ་འདྲའི་གནས་སྐབས་སུ་ཡུལ་ཡུལ་ཅན་གཉིས་མེད་ཟེར་བའང་མི་འཐད་དེ། དེ་འདྲའི་
རྣལ་འབྱོར་དེའི་རྒྱུད་ལ་དེའི་དུས་ན་ཡུལ་ཡུལ་ཅན་གཉིས་སུ་འཛིན་པའི་རྣམ་རྟོག་མངོན་འགྱུར་བ་
མེད་པར་ཟད་ཀྱིས་ཡུལ་ཡུལ་ཅན་གཉིས་མེད་པ་མ་ཡིན་ཏེ། དེའི་ཡུལ་དེ་བཞིན་ཉིད་ཡིན་པར་
ཁྱོད་འདོད་ཅིང་། རྒྱུད་བླར། ཇི་ལྟར་སྔར་བཞིན་ཕྱིས་དེ་བཞིན། །འགྱུར་བ་མེད་པའི་ཆོས་ཉིད་དོ།།
ཞེས་པས། དེ་བཞིན་ཉིད་ནི་སྔར་ནས་ཡོད། །དེ་འདྲའི་གསལ་ལ་དྭངས་པའི་བློ་དེ་རྣམ་པར་མི་
རྟོག་པའི་བསྒོམ་ཏིང་ངེ་འཛིན་ཡིན་པར་ཁྱེད་ཀྱང་འདོད་ཅིང་དོན་ལའང་དེ་ལྟར་ཡིན་པས་གསར་
བྱུང་ཡིན་པའི་ཕྱིར་རོ། །ཡང་དེའི་ཚེ་ཡུལ་ཡུལ་ཅན་གཉིས་སུ་མེད་ན། ས་བཅུ་ལམ་ལྔའི་གནས་
སྐབས་ཐམས་ཅད་དུ་ཡུལ་ཡུལ་ཅན་གཉིས་སུ་མེད་པར་འགྱུར་རོ། །འདོད་ན་ཇི་ལྟ་བ་དང་ཇི་སྙེད་
པ་མཁྱེན་པའི་རྣམ་དབྱེ་མེད་པར་འགྱུར། སངས་རྒྱས་པའི་མདོར། ཆོས་ལྔས་སངས་རྒྱས་ཀྱིས་
བསྡུས་ཏེ། དེ་བཞིན་ཉིད་རྣམ་པར་དག་པ་དང༌། མེ་ལོང་ལྟ་བུའི་ཡེ་ཤེས་དང་། ཞེས་སོགས་ཀྱི་རྣམ་
དབྱེ་མཛད་པའང་མི་འཐད་པར་འགྱུར། མངོན་པ་ཀུན་ལས་བཏུས་ཀྱི་འགྲེལ་བར། ཡེ་ཤེས་ཀྱི་
ཡུལ་ནི་རྣམ་པ་གཉིས་ཏེ། དེ་བཞིན་ཉིད་དང་། ཡང་དག་པའི་ཡེ་ཤེས་སོ་ཞེས་སོགས་ལུང་རིགས་
མཐའ་ཡས་པས་གནོད་དེ། དེས་ན་དེ་སྐད་སྨྲ་བའི་སློབ་དཔོན་དེ་དག་གིས། གཉིས་འཛིན་གྱི་རྣམ་
རྟོག་མེད་པ་དང་། གཉིས་མེད་ཀྱི་ཁྱད་མ་ཕྱེ། ཡུལ་དེ་བཞིན་ཉིད་དང༌། ཡུལ་ཅན་ཡང་དག་པའི་
སྒོམ་བྱུང་གི་ཡེ་ཤེས་རྣལ་འབྱོར་བའི་རྒྱུད་ལ་རིམ་བཞིན་འབྱུང་བར་མདོ་རྒྱུད་བསྟན་བཅོས་དུ་མ་
ལས་བཤད་པ་མ་མཐོང་ཞིང་། ཅུང་ཟད་མཐོང་ཡང་རང་རིགས་རྒན་པོའི་ཚིག་རྒྱུན་ལ་ཡིད་ཆེས་
བྱེད་ཀྱི། མདོ་རྒྱུད་བསྟན་བཅོས་ཀུན་བཤད་པ་ཚིག་སྐམ་ཙམ་ཡིན་ཟེར་རས་སུ་བོར་རོ། །
བདེན་པ་གཉིས་ལ་བདེན་ལུགས་སྣང་ལུགས་འཁྲུལ་ལུགས་ཀྱི་ཁྱད་མ་ཕྱེད་རང་བཞིན་དང་
བཅོས་མ། གཉུག་མ་དང་གློ་བུར་བ། མཉམ་བཞག་དང་རྗེས་ཐོབ། ཆོས་ཅན་དང་ཆོས་ཉིད། རྟོག་
i69



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
པ་དང་རྟོག་མེད། འདུས་བྱས་དང་འདུས་མ་བྱས། རྟག་མི་རྟག རྣམ་ཤེས་དང་ཡེ་ཤེས། དྲང་དོན་
དང་ངེས་དོན་ལ་སོགས་གསུང་རབས་ཀྱི་དོན་ལ་བློ་ཁ་མི་ཕྱོགས་པའི་བླུན་གཏམ་དུ་ཟད་དོ། །རྣམ་
རྟོག་རང་ངོ་ཤེས་པའི་ཆོས་སྐུར་འདོད་པའི་དྲི་བ་གཉིས་བཀག་ནས། གསུམ་པ་དེ་བདེན་མེད་ཀྱི་དེ་
བཞིན་ཉིད་ཤེས་པ་ལ་འདོད་ན། ཡིད་ཆེས་པའི་ལུང་ལ་བསྟེན་ནས་རྣམ་རྟོག་བདེན་མེད་ཀྱི་དེ་
བཞིན་ཉིད་དོན་སྤྱིའི་ཚུལ་གྱིས་ཤེས་པའི་བློའམ། དེ་འདྲའི་དེ་བཞིན་ཉིད་མངོན་སུམ་དུ་ཤེས་པའི་
ཡེ་ཤེས་ལ་འདོད། དང་བོ་ལྟར་ན་དེ་འདྲའི་བློ་དེ་སངས་རྒྱས་ཀྱི་ཆོས་ཀྱི་སྐུ་མ་ཡིན་པར་ཐལ་བར་
འགྱུར་ཏེ། རྣམ་རྟོག་ཉིད་ཡིན་པའི་ཕྱིར་རོ་ཞེས་བཤད་ཟིན་ཏོ། །གཉིས་པ་ལྟར་ན་དེ་ལྟར་ཤེས་
པའི་འདུས་བྱས་ཀྱི་ཡེ་ཤེས་ཞིག་འདུས་མ་བྱས་ཀྱི་ཡེ་ཤེས་ཞིག་ཡིན། དང་བོ་ལྟར་ན་དེ་ཡང་ཆོས་
ཉིད་ཀྱི་སྐུ་མིན་པར་ཐལ་བར་འགྱུར་ཏེ། འདུས་བྱས་ཡིན་པའི་ཕྱིར། མདོ་རྒྱན་དུ། རང་བཞིན་དང་
ནི་རྒྱུན་མི་འཆད། །རྒྱུན་གྱིས་དེ་དག་རྟག་པ་ཉིད། །ཅེས་ཆོས་ཉིད་ཀྱི་སྐུ་རང་བཞིན་གྱིས་རྟག་པར་
བཤད་དོ། །གང་ལྟར་ཡང་དོན་དམ་ཆོས་སྐུ་འདུས་བྱས་མིན་པར་བཀའ་བསྟན་བཅོས་དྲི་མ་མེད་པ་
དུ་མ་ལས་བཤད་དོ། །གལ་ཏེ་དེ་འདྲའི་འདུས་བྱས་ཀྱི་ཡེ་ཤེས་དེ་སངས་རྒྱས་ཀྱི་ཆོས་སྐུ་དངོས་ཡིན་
ན༑ དེ་འདྲའི་སྒོམ་ཆེན་པ་དེ་སངས་རྒྱས་ཐོབ་ཟིན་པར་མཐའ་གཅིག་ཏུ་ཁས་བླངས་དགོས་སོ། །དེ་
ལྟར་ཡིན་ནོ་ཞེ་ན། འོ་ན་སྟོབས་བཅུ་མི་འཇིགས་པ་བཞི། མངོན་ཤེས་དྲུག་སོགས་ཀྱི་མཐར་ཕྱིན་
པར་ཐོབ་པར་འགྱུར་ཞིང་ཤེས་བྱ་ཐམས་ཅད་མངོན་སུམ་དུ་གཟིགས་པར་འགྱུར་རོ། །དེ་ལྟར་ཡིན་
ནོ་ཞེ་ན་ཤིན་ཏུ་ལེགས་ཏེ། མངོན་པའི་ང་རྒྱལ་ལམ་སྟོང་འུད་དུ་མ་གྱུར་ཅིག དུས་འཁོར་འགྲེལ་
ཆེན་དུ། དེའི་ཕྱིར་སྒྲིབ་པ་མེད་པའི་ཆོས་མངོན་སུམ་དུ་བྱས་པར་གྱུར་ན་རྣལ་འབྱོར་བའི་ཐམས་
ཅད་མཁྱེན་པར་འགྱུར་ཏེ་ཞེས་སོ། །གལ་ཏེ་རྟག་པ་གཉིས་པ་ལྟར་ན། དེ་འདྲ་དེ་དེ་ལྟར་ཤེས་པའི་
འདུས་མ་བྱས་ཀྱི་ཡེ་ཤེས་ཡིན་ན། སངས་རྒྱས་ཀྱི་ཆོས་སྐུ་ཡིན་པར་འགྲུབ་མོད། དེ་འདྲའི་ཡེ་ཤེས་
དེ་བསྒོམ་པའི་སྟོབས་ཀྱིས་བྱུང་བའི་ཡེ་ཤེས་མ་ཡིན་པར་ཐལ་བར་འགྱུར། འདུས་བྱས་ཡིན་པའི་
ཕྱིར། འདོད་ན། རབ་དགའ་ལ་སོགས་པའི་ས་བཅུ་དང་། ལམ་ལྔའི་མངོན་རྟོགས་ཐམས་ཅད་ཀྱང་
བསྒོམ་པའི་སྟོབས་ཀྱིས་སྐྱེ་བ་མ་ཡིན་པར་འགྱུར་བ་སོགས་ཀྱི་སྐྱོན་གོང་དུ་བརྗོད་ཟིན་ཏོ། །གཞན་
ཡང་དེ་འདྲའི་ཡེ་ཤེས་དེ་འདུས་བྱས་མ་ཡིན་ན། འདུས་བྱས་ཡིན་པ་གཏན་མི་སྲིད་པར་ཐལ་བར་
ཞལ
170



པོད་གསུམ་པ།
ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
འགྱུར་ཏེ། རྒྱུ་མཚན་མཚུངས་པའི་ཕྱིར་རོ། །མདོར་ན་སྣང་བ་ཆོས་སྐུ་ཞེའམ། རྣམ་རྟོག་ཆོས་སྐུ་
ཞེས་པའམ། རྣམ་རྟོག་གི་ངོ་བོ་ཆོས་སྐུ་ཞེས་འདོད་པ་རྣམས་ཕུགས་གནད་གཅིག་པས་གཅིག་ལ་
གནོད་བྱེད་བཀོད་པའི་ལུང་རིགས་རྣམས་གཞན་ལའང་ཅི་རིགས་པར་སྦྱར་རོ། །ཡང་ཁ་ཅིགསེམས་
ཅན་གྱི་ཕུང་བོ་ལྔ་རྒྱལ་བ་རིགས་ལྔ་ཡིན། ཉོན་མོངས་ལྔ་ཡེ་ཤེས་ལྔ་ཡིན་ཏེ། རྒྱུད་སྡེ་དུ་མར།
གཟུགས་རྣམ་སྣང་། ཚོར་བ་རིན་འབྱུང་། ཞེས་སོགས་ལན་དུ་མར་འགྱུར་ཞིང་། འདོད་ཆགས་སོ་
སོར་རྟོག་པའི་ཡེ་ཤེས་སོགས་མང་དུ་གསུངས་པའི་ཕྱིར་ཞེ་ན། སེམས་ཅན་གྱི་ཕུང་བོ་ལྔ་དང༌།
ཉོན་མོངས་པ་ལྔ་མོས་པ་ཡིད་བྱེད་ཀྱིས་བསྐྱེད་པའི་རིམ་པ་དང་། དེ་ཁོ་ན་ཉིད་ཡིད་བྱེད་ཀྱིས་
རྫོགས་པའི་རིམ་པའི་རྣལ་འབྱོར་རྣམས་ཀྱིས་རིམ་གྱིས་སྦྱངས་ཤིང་སྤངས་པ་ལས་རྒྱལ་བ་རིགས་
ལྔ་དང༌། ཡེ་ཤེས་ལྔ་མངོན་དུ་འགྱུར་བ་ལ་དགོངས་པས། གསུངས་དེ་དག་དྲང་དོན་དགོངས་པ་
ཅན་ཡིན་གྱི། སྒྲ་ཅི་བཞིན་པའི་ངེས་པའི་དོན་མ་ཡིན་དེ། དགོངས་གཞི་ཕུང་བོ་ལྔའི་དེ་བཞིན་ཉིད།
རྒྱལ་བ་རིགས་ལྔའི་དེ་བཞིན་ཉིད། ཉོན་མོངས་ལྔའི་དེ་བཞིན་ཉིད་ཡེ་ཤེས་ལྔའི་དེ་བཞིན་ཉིད་ཡིན་
པ་ལ་དགོངས་པའམ། སེམས་ཅན་གྱི་ཕུང་བོ་ལྔ་དང་ཉོན་མོངས་ལྔ་པོ་རིམ་པ་བཞིན། རྒྱལ་བ་
རིགས་ལྔ་དང་། ཡེ་ཤེས་རྣམ་པ་ལྔ་མངོན་དུ་བྱེད་པའི་སྦྱང་བྱའི་དྲི་མ་ཡིན་པ་ལ་དགོངས། དགོས་
པ་ནི་སེམས་ཅན་ཕུང་བོ་ལྔ་དང་ཉོན་མོངས་ལྔའི་དེ་བཞིན་ཉིད་རྒྱལ་བ་རིགས་ལྔའི་དེ་བཞིན་ཉིད་
ཡིན་པས་རང་གི་ངོ་བོ་ལ་གོས་པའི་དྲི་མ་སྔར་མེད། བསལ་བྱ་མེད་པས་རང་བཞིན་གྱིས་རྣམ་པར་
དག་པའི་ཟབ་མོའོ་ཞེས་རྟོགས་པའི་ཆེད་ཡིན། དངོས་ལ་གནོད་བྱེད་ནི་སེམས་ཅན་འདི་ཐམས་
ཅད་ཀྱིས་མི་གནས་པའི་མྱང་འདས་ཐོབ་ཟིན་པར་ཐལ་བ་དང༌། རྫོགས་པའི་སངས་རྒྱས་ཐོབ་པའི་
དོན་དུ་ཚོགས་གཉིས་བསགས་མི་དགོས་པར་ཐལ་བ་དང་། སྟོང་ཉིད་སྙིང་རྗེའི་སྙིང་བོ་ཅན་གྱི་བྱང་
ཆུབ་ཀྱི་སེམས་དང་། ཚོགས་སྦྱོར་མཐོང་སྒོམ་གྱི་ལམ་དང་། བྱང་ཕྱོགས་སོ་བདུན་རིམ་གཉིས་ཀྱི་
རྣལ་འབྱོར་སོགས་ལ་ནན་ཏན་བྱ་མི་དགོས་པ་སོགས་སྐྱོན་མཐའ་ཡས་སོ། །
དེའི་ཕྱིར་ངེས་དོན་གྱི་ལུང་རྣམ་དག་དང་ཡང་ཤིན་ཏུ་འགལ་ཏེ། མཚན་བརྗོད་དུ། ཉོན་
མོངས་མ་ལུས་བསལ་བ་དང༌། །མི་ཤེས་མ་ལུས་སྤང་བའི་ཕྱིར། །ཞེས་དང་། ཉོན་མོངས་ཉེ་བའི་
ཀུན་ཉོན་མོངས། །བག་ཆགས་བཅས་པ་གཏན་སྤངས་པ། །ཞེས་དུ་མ་དང་། དུས་འཁོར་བསྡུས་
171



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
རྒྱུད་དུ། གང་དུ་ངེས་པར་རིགས་ཀྱི་གཟུགས་ནི་མཉམ་པ་ཉིད་དུ་གྱུར་པ་དེ་ནི་ཆེན་པོའི་གཟུགས་
སུ་གསུངས། །གང་དུ་འཁོར་བའི་སྡུག་བསྔལ་མཉམ་པ་ཉིད་དུ་གྱུར་པ་དེ་ནི་ཚོར་བ་ཆེན་པོར་
གསུངས་པ་སྟེ། །གང་དུ་འཁོར་བའི་འདུ་ཤེས་མཉམ་པ་ཉིད་དུ་གྱུར་བ་དེ་ནི་རྡོ་རྗེའི་འདུ་ཤེས་ཆེན་
པོའོ། །གང་དུ་འཁོར་བ་འཕེལ་བ་མཉམ་པ་ཉིད་དུ་གྱུར་བ་དེ་ནི་རྡོ་རྗེའི་འདུ་བྱེད་ཁོ་ནའོ། །ཞེས་
སོགས་དང་། གཏི་མུག་མཐའ་དག་མཉམ་པ་ཉིད་དུ་གྱུར་བ་སྤྱན་མ་ཡིན་ཏེ་དེ་ནི་འཛིན་མ་ལའོ། །
གང་དུ་ང་རྒྱལ་མཐའ་དག་མཉམ་པ་ཉིད་དུ་གྱུར་བ་མ་མཱ་ཀི་སྟེ་དེ་ནི་ཆུ་ཉིད་དོ། །གང་དུ་ཆགས་པ་
མཐའ་དག་མཉམ་པ་ཉིད་དུ་གྱུར་བ་གོས་དཀར་མོ་སྟེ་དེ་ནི་མེ་ཉིད་དོ། །གང་དུ་ཕྲག་དོག་མཐའ་
དག་མཉམ་པ་ཉིད་དུ་གྱུར་བ་དེ་ནི་སྒྲོལ་མ་ཡིན་དེ་དེ་ནི་རླུང་ཡང་ངོ༌། །གང་དུ་ཞེ་སྡང་མཐའ་དག་
མཉམ་པ་ཉིད་དུ་གྱུར་བ་རྡོ་རྗེ་དབྱིངས་ཀྱི་དབང་ཕྱུག་མ་སྟེ་མཁའ། །གང་དུ་སེར་སྣ་ཐམས་ཅད་
མཉམ་པ་ཉིད་དུ་གྱུར་ པ་སྣ་ཚོགས་ཡུམ་སྟེ་དེ་ནི་འགྱུར་མེད་དོ། །ཞེས་དང་། འགྲེལ་ཆེན་དུ།
འདིར་ཐ་མལ་བའི་ཞེ་སྡང་ཟད་པའི་ཞེ་སྡང་ཆེན་པོ་ལས་ཤེས་རབ་ཀྱི་ཕ་རོལ་ཏུ་ཕྱིན་མ་སྟོང་པ་ཉིད་
རྣམ་པ་ཐམས་ཅད་པ་སྣ་ཚོགས་ཡུམ་ཞེས་པ་དང་། དེ་བཞིན་གཏི་མུག་ཟད་པའི་གཏི་མུག་ཆེན་པོ་
ལས་སྤྱན་མའོ། །མཆོག་གི་སྙིང་རྗེ་མ་མཱ་ཀི་ནི་ང་རྒྱལ་ཟད་པའི་ང་རྒྱལ་ཆེན་པོའི་རྒྱུ་ལས་བྱུང་བར་
གྱུར་ཏོ། །ཆགས་པ་ཟད་པའི་ཆགས་པ་ཆེན་པོ་ལས་དེ་ནི་གོས་དཀར་མོའོ། །ཕྲག་དོག་ཟད་པའི་
ཕྲག་དོག་ཆེན་པོ་ལས་དེ་ནི་མཐའ་དག་ཡོན་ཏན་གཏེར་སྒྲོལ་མར་བྱུང་བར་གྱུར་ཏོ། །ཞེས་དང་།
ཡང་འདིར་ཀུན་རྫོབ་ཀྱི་ཆོས་འགག་པར་གྱུར་བ་ན་འདུ་བྱེད་གཞན་ལ་སོགས་པ་དེ་རྣམས་སོ། །
དེས་ན་རྣམ་པར་དག་པའི་འདུ་བྱེད་ནི་དོན་ཡོད་གྲུབ་པ་སྟེ་འདུ་བྱེད་ཀྱི་སྒྲིབ་པ་ཟད་པས་སོ། །ཞེས་
ནས་སླར་ཡང་མི་བསྐྱོད་པ་ལ་སོགས་པ་འདི་རྣམས་ནི་རི་བོང་ཅན་ཞེས་པ་ཁུ་བ་དང་། སྟོབས་ཞེས་
པ་ཤ་དང་ཁྲག་དང་གཅི་བ་དང་བཤང་བ་སྟེ། འདི་རྣམས་རྣམ་པར་དག་ཅིང་སྒྲིབ་པ་མེད་པས་རྣམ་
པར་ཤེས་པ་ལ་སོགས་པའི་ཕུང་བོ་ལྔ་རྣམ་པར་དག་པར་འགྱུར་རོ་ཞེས་དང་། དེ་བཞིན་དུ་ཉོན་
མོངས་པ་བཞི་ཟད་པས་ཞབས་གཡོན་པའི་འོག་ཏུ་དྲག་པོ་དག་པའོ། །བདུད་ཀྱི་ཚོགས་ཟད་པས་
ཞབས་གཡས་པས་འོག་ཏུ་བདུད་དག་པའོ། །ལུས་གྱི་སྒྲིབ་པ་ཟད་པས་དུང་དག་པའོ། །ངག་གི་
སྒྲུབ་པ་ཟད་པས་གཎྜི་དག་པའོ། །སེམས་ཀྱི་སྒྲིབ་པ་ཟད་པས་ནོར་བུ་དག་པའོ། །ཡེ་ཤེས་ཀྱི་སྒྲིབ་
བར
az
172



པོད་གསུམ་པ།
ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན། །
པ་ཟད་པས་དཔག་བསམ་གྱི་ཤིང་དག་པ་སྟེ་སྐུའི་རྡོ་རྗེ་ལ་སོགས་ཀྱིས་སོགས་ཞེས་དང་། ཡན་
ལག་བཅུ་གཉིས་ཀྱི་བདག་ཉིད་ནི་རྒྱུ་དང་འབྲས་བུ་སའི་བདག་ཉིད་དེ། དེ་ལ་ལྔ་ནི་རྒྱུའི་ཆོས་སོ། །
བདུན་ནི་འབྲས་བུའི་ཆོས་སོ། །རྒྱུའི་ཆོས་ནི། ཉོན་མོངས་པ་དང༌། ལས་ཀྱི་བདག་ཉིད་དོ། །
འབྲས་བུའི་ཆོས་ནི་སྡུག་བསྔལ་གྱི་བདག་ཉིད་དེ། འཇིག་རྟེན་ཁམས་ཀྱི་ལེའུར་གསུངས་སོ། །རྒྱུ་
དང་འབྲས་བུ་ཆོས་དེ་རྣམས་ཀྱི་དག་པ་ནི། དུས་ཀྱི་དག་པ་སྟེ་རྒྱུ་དང་འབྲས་བུ་འགགས་པའི་དག་
པའི་རྡོ་རྗེ་ཅན་ཏེ། དལ་གྱི་དབང་བོ་དུས་ཀྱི་འཁོར་ལོ་རྣམ་པར་དག་པའོ། །ཞེས་སོགས་དང་། འདིར་
རྨོངས་པ་རྣམས་ཀྱིས་སེམས་ཅན་རྣམས་ཀྱིས་ལུས་ནི་སངས་རྒྱས་ཀྱི་སྤྲུལ་བའི་སྐུའོ་ཞེས་བརྗོད་
པར་བྱ་བ་གང་ཡིན་པ། གང་ཞིག་ཡོངས་སུ་བརྟགས་ན་མི་འགྲིགས་པ་འདི་ནི་དེ་བཞིན་གཤེགས་
པའི་གསུང་མ་ཡིན་ནོ། །གལ་ཏེ་དོན་དམ་པའི་བདེན་པར་སེམས་ཅན་རྣམས་ཀྱི་ལུས་སངས་རྒྱས་
ཀྱི་སྤྲུལ་པའི་སྐུ་ཡིན་ན་དེའི་ཚེ་ཁམས་གསུམ་ན་གནས་པའི་སེམས་ཅན་ཐམས་ཅད་སྔོན་དུ་ཡང་
དག་པར་རྫོགས་པའི་སངས་རྒྱས་སུ་འགྲུབ་པར་འགྱུར་ཏེ། སྔོན་དུ་རྫོགས་པའི་སངས་རྒྱས་ཉིད་
ཡིན་པའི་ཕྱིར། སངས་རྒྱས་ཉིད་ཀྱི་སླད་དུ་ཐོས་པ་དང་བསམ་པ་དང་སྒོམ་པ་དང་སྦྱིན་པ་ལ་སོགས་
པའི་བྱ་བ་དོན་མེད་པར་འགྱུར་རོ། །སེམས་ཅན་ཐམས་ཅད་ལ་(ལས་ཉོན་གྱི་དབང་གིས།)སྐྱེ་བ་དང་
འགག་པ་(སྟེ་འཆི་བ།)མེད་པར་འགྱུར་རོ། །འཁོར་བ་བདེ་བ་དང་སྡུག་བསྔལ་བཀྲེས་པ་དང་སྐོམ་པ་
ལ་སོགས་པའི་གནོད་པ་མེད་པར་འགྱུར་རོ། །མངོན་པར་ཤེས་པ་དྲུག་ལ་སོགས་པ་སངས་རྒྱས་ཀྱི་
ཡོན་ཏན་གྱི་འབྱོར་བ་རྣམས་དང་ལྡན་པར་འགྱུར་རོ། །འདི་ནི་མཐོང་བ་དང་ཐོས་པ་དང་རྗེས་སུ་
དཔག་པ་དང་དེ་བཞིན་གཤེགས་པ་ལུང་བསྟན་པ་ཡང་མེད་དོ། །དེའི་ཕྱིར་སེམས་ཅན་རྣམས་ནི་
སངས་རྒྱས་སུ་མི་འགྱུར་ཏེ། སངས་རྒྱས་ཀྱི་ཡོན་ཏན་མེད་པའི་ཕྱིར་དང་། འཁོར་བར་རྣམ་པར་
གནས་པ་ཉིད་ཀྱི་ཕྱིར་རོ། །ཞེས་སོགས་དུ་མ་དང་། འཕགས་པ་ཀླུ་སྒྲུབ་ཀྱི་ཆོས་དབྱིངས་བསྟོད་
པར། འདོད་ཆགས་ཟད་པས་མྱ་ངན་འདས། །ཞེ་སྡང་གཏི་མུག་ཟད་པ་དང་། །དེ་དག་འགགས་
པས་སངས་རྒྱས་ཉིད། །ལུས་ཅན་ཀུན་གྱི་སྐྱབས་ཉིད་དོ། །ཞེས་སོགས་མཐའ་ཡས་པ་གསུངས་སོ། །
གལ་ཏེ་བསྒོམ་པའི་སྟོབས་ཀྱིས་ཕུང་བོ་ལྔ་རིགས་ལྔར་འགྱུར་ཏེ། དང་བོར་མངོན་བྱང་ལྔ་ལ་སོགས་
པའི་སྒོ་ནས་ལྷའི་སྐུ་ཡོངས་སུ་རྫོགས་པར་བསྒོམས་ཤིང་། དེ་ཉིད་ཤིན་ཏུ་གོམས་པར་བྱས་པའི་
173



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
དབང་གིས་སྒོམ་པ་པོའི་ལུས་འདི་ཉིད་རྣམ་སྣང་ལ་སོགས་པའི་སྐུར་འགྱུར་ཏེ། གསེར་འགྱུར་གྱི་
རྩིས་ལྕགས་གསེར་དུ་བྱེད་པ་བཞིན་ཞེས་པ་རྡོ་རྗེ་ཐེག་པའི་དགོངས་པ་ཡིན་ཞིང་། སྤྱོད་འཇུག་ལས་
ཀྱང་། གསེར་འགྱུར་རྩིའི་རྣམ་པ་མཆོག་ལྟ་བུ། །མི་གཙང་ལུས་འདི་བླངས་ནས་རྒྱལ་བའི་སྐུ། །རིན་
ཆེན་རིན་ཐང་མེད་པར་བསྒྱུར་བས་ན། །ཞེས་པ་ལྟར་རོ། །ཞེ་ན། འོ་ན་མངོན་བྱང་ལྔ་ལ་སོགས་
པའི་སྒོ་ནས་དཀྱིལ་འཁོར་གྱི་འཁོར་ལོ་བསྒོམ་པའི་བསྐྱེད་རིམ་རྣམ་པར་རྟོག་པའི་བསྒོམ་པ་ཙམ་
ཉིད་ཀྱིས་རྫོགས་པའི་སངས་རྒྱས་ཐོབ་པར་འགྱུར་བ་ལས། དེ་ལྟར་ཡང་མ་ཡིན་ཏེ། དཀྱིལ་འཁོར་
གྱི་འཁོར་ལོ་བསྒོམས་པའི་བསྐྱེད་རིམ་རྣམ་པར་རྟོག་པའི་བསྒོམ་པ་གོམས་པ་ཙམ་ནི་བསོད་ནམས་
ཀྱི་ཚོགས་ཡིན་གྱི་ཡེ་ཤེས་ཀྱི་ཚོགས་མ་ཡིན་པས་འཇིག་རྟེན་པའི་དངོས་གྲུབ་ཀྱི་རྒྱུ་ཙམ་ཡིན་གྱི།
དེ་ཙམ་ལས་ཕྱག་རྒྱ་ཆེན་པོའི་དངོས་གྲུབ་མི་ཐོབ་ཅིང་མཆོག་གི་དངོས་གྲུབ་འཐོབ་པ་ལ་ཡེ་ཤེས་ཀྱི་
ཚོགས་རྫོགས་རིམ་ཟབ་མོ་དགོས་སོ། །ཞེས་དུས་འཁོར་བསྡུས་རྒྱུད་དུ། ལྷའི་དམིགས་པ་གང་
ཡིན་མངོན་སུམ་དང་ནི་རྗེས་སུ་དཔག་པ་རྣམ་པ་གཉིས་སུ་འགྱུར་བ་སྟེ།། ཞེས་དང་། མངོན་སུམ་
མིན་ན་རྗེས་སུ་དཔག་པའི་ཤི་པའི་ལུས་བཞིན་དེ་བཞིན་མིན་པ་ཡིས་ནི་བརྟག་པ་གང༌། །ཞེས་
སོགས་ཏེ། འདིར་རྗེས་སུ་དཔག་པའི་བསྒོམ་པ་ཞེས་བསྐྱེད་རིམ་རྟོག་བསྒོམ་ལ་བཤད་དོ། །འགྲེལ་
ཆེན་དུ། མངོན་པར་དབང་བསྐུར་བ་སྔོན་དུ་འགྲོ་བ་ནི་བསོད་ནམས་ཀྱི་ཚོགས་དཀྱིལ་འཁོར་གྱི་
འཁོར་ལོ་བསྒོམ་པ་གོམས་པས་འོག་མིན་གྱི་སྲིད་པའི་མཐར་ཐུག་པ་འཇིག་རྟེན་པའི་དངོས་གྲུབ་
བསྒྲུབ་པའོ། །ཞེས་དང༌། གཟུགས་ལ་སོགས་པར་རྟོག་པ་དཀྱིལ་འཁོར་གྱི། ། འཁོར་ལོ་བསྒོམ་
པ་གོམས་པར་གྱུར་བས་ནི། །གྲུབ་པ་འཇིག་རྟེན་པ་རྣམས་འགྲུབ་འགྱུར་གྱི། ། འདོད་པའི་དངོས་
གྲུབ་ཆེན་པོ་ག་ལ་ཞིག །ཅེས་དང་། བསྐྱེད་པའི་རིམ་པར་གསུངས་པའི་ཧཱུཾ་དང་ནི། །ཕཊ་ཡིག་ལ་
སོགས་རྟོག་པ་དང་བྲལ་བ། །རྫོགས་པའི་རིམ་པའི་རྣལ་འབྱོར་དེ་ཉིད་དེ། །དེ་ཉིད་ཀྱི་ནི་སྒྲུབ་
ཐབས་གཞན་ཡོད་མིན། །ཞེས་དང༌། ཨ་ལི་ཀཱ་ལི་སྙོམས་འཇུག་དང་། །ཧཱུྃ་ཕཊ་ཡི་གེ་སོགས་སྤངས་
ཀྱང། །འགྱུར་བ་མེད་ལས་འཁྲུངས་པའི་སྐུ། །དུས་ཀྱི་འཁོར་ལོ་དེ་ལ་འདུད། །ཅེས་དང་། དཔའ་
བོའི་རིམ་པ་བདག་བྱིན་རླབས་པ་ཡི། །རིམ་པ་དག་ཅིང་ཐར་བའི་ལམ་མ་ཡིན། །ཤིན་ཏུ་རྣམ་དག་
རིམ་པ་གཅིག་པུ་ནི། །ཐར་བའི་དོན་དུ་སངས་རྒྱས་རྣམས་ཀྱིས་གསུངས། །ཞེས་དང་། འོན་ཏེ་
174



ལ
གས་བ་དཀྱིལ་འཁོར་གྱི་འཁོར་
ཀ
，
ལའི་རྣམ་པར་འགྱུར་ཞིང་རྣམ་པར་རྟོག་༤༤༧
ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
བསྒོམ་པ་གོམས་པའི་དབང་གིས་ཕུང་བོ་དང་ཁམས་སྐྱེ་མཆེད་མང་བོ་དཀྱིལ་འཁོར་གྱི་འཁོར་ལོའི་
རྣམ་པར་ (འདིར་རྣམ་པ་ཞེས་པ་ནི་ངོ་བོའམ་དངོས་པོ་ཉིད་ལ་ཟེར།)འགྱུར་ཏེ། དེ་ཉིད་ཀྱིས་ན་སངས་རྒྱས་ཉིད་དུ་
ཡང་དེ་བཞིན་གཤེགས་པས་གསུངས་པ་མ་ཡིན་ནམ། ཞེས་པ་འགའ་ཞིག་གི་བསམ་པ་འབྱུང་བར་
འགྱུར་ཏེ། དེའི་ཕྱིར་བརྗོད་པར་བྱའོ། །འདིར་བྱིས་པའི་སྐྱེ་བོ་རྣམས་ཀྱིས་བརྗོད་པར་བྱ་བ་གང་
ཡིན་པ་གོམས་པའི་དབང་གིས་ཕུང་བོ་དང་ཁམས་དང་སྐྱེ་མཆེད་ལ་སོགས་པ་དཀྱིལ་འཁོར་གྱི་
འཁོར་ལོའི་རྣམ་པར་(ཏེ་དངོས་པོར)འགྱུར་ལ། དེ་ཉིད་ཀྱིས་ན་སངས་རྒྱས་ཉིད་དུ་ཡང་དེ་བས་གསུངས་
པ་དེ་ནི་མ་ཡིན་ཏེ། གང་གི་ཕྱིར་བསོད་ནམས་དང་ཡེ་ཤེས་ཀྱི་ཚོགས་མེད་པའི་ཕྱིར་རོ། །འདིར་
གལ་ཏེ་རྣལ་འབྱོར་བ་རྣམས་ཀྱིས་བསོད་ནམས་དང་ཡེ་ཤེས་ཀྱི་ཚོགས་མ་གཏོགས་པར་བསྒོམ་པ་
གོམས་པའི་དབང་གིས། ཕུང་བོ་དང་ཁམས་དང་སྐྱེ་མཆེད་ལ་སོགས་པ་དཀྱིལ་འཁོར་གྱི་འཁོར་
ལོའི་རྣམ་པར་འགྱུར་ཞིང་རྣམ་པར་རྟོག་པའི་བསྒོམ་པའི་དབང་གིས་སངས་རྒྱས་ཉིད་དུ་ཡང་འགྱུར
ན༑ དེའི་ཚེ་བསོད་ནམས་དམན་པ་གཞན་ཞིག་ང་ནི་རྒྱལ་བོ་ཞེས་སེམས་པར་བྱེད་པ་དེ་ཡང་གོམས་
པ་ལས་བསོད་ནམས་ཀྱི་ཚོགས་མ་གཏོགས་པར་རྒྱལ་བོར་འགྱུར་ཏེ། འདི་ནི་མཐོང་བ་ཡང་མེད་
དོ༑ །ཇི་ལྟར་ལོག་པའི་རྣམ་པར་རྟོག་པས་བསོད་ནམས་ཀྱི་ཚོགས་དང་བྲལ་བ་རྣམ་པར་རྟོག་པའི་
རང་བཞིན་བསྒོམ་པ་གོམས་པའི་དབང་གིས། རྒྱལ་བོར་མི་འགྱུར་བ་དེ་བཞིན་དུ་བསོད་ནམས་
དང་ཡེ་ཤེས་ཀྱིས་དམན་པའི་རྣལ་འབྱོར་བ་རྣམ་པར་རྟོག་པ་གོམས་པའི་དབང་གིས། བསྐལ་བ་དུ་
མ་རྣམས་ཀྱིས་ཀྱང་ཡང་དག་པར་རྫོགས་པའི་སངས་རྒྱས་སུ་མི་འགྱུར་ཏེ། བསོད་ནམས་དང་ཡེ་
ཤེས་མེད་པའི་ཕྱིར་རོ། །ཞེས་སོགས་དང་། དེ་ཕྱིར་རུལ་བའི་ལུས་འདི་ནི་ལྷའི་སྐུར་བརྗོད་པར་མི་
ནུས་ཏེ། སྙིང་བོ་མེད་པ་ཉིད་ཀྱི་ཕྱིར་རོ་ཞེས་སོགས་མང་ངོ༌། །དེ་ལྟ་ནའང་སེམས་ཅན་རྣམས་ནི་
བཅོམ་ལྡན་འདས་ཀྱིས་གསུངས་པ། ཟབ་ཅིང་རྒྱ་ཆེ་བའི་ཆོས་ཡོངས་སུ་བརྟགས་ནས་ཡོངས་སུ་མི་
འཛིན་ཅིང་སངས་རྒྱས་ཉིད་ཀྱི་སླད་དུ་བླ་མ་ཡང་ཡོངས་སུ་བརྟགས་ནས་མི་བསྟེན་ཏེ། རྨོངས་པ་
ཆེན་པོ་ཆགས་པས་ཟིལ་གྱིས་མནན་པར་གྱུར་བ་སྐྱེ་བ་འདི་ཉིད་ལ་བདག་ཅག་རྣམས་ཀྱི་རུལ་བའི་
ལུས་སངས་རྒྱས་ཀྱི་སྐུར་འགྱུར་རོ། །ཞེས་པའི་བསམ་པ་བརྐམ་ཆགས་ཅན་རྣམས་ཞེས་སོགས་
མང་ངོ༌། །
175



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
གཞན་ཡང་བསྐྱེད་རིམ་རྣམ་རྟོག་གི་བསྒོམ་པ་གོམས་པ་ཙམ་གྱིས་ཅིག་ཆར་དཀྱིལ་འཁོར་གྱི་
འཁོར་ལོ་རྫོགས་པར་སྣང་བ་ཡང་མེད་ཅིང་། འཇིག་རྟེན་པའི་དངོས་གྲུབ་ཉི་ཚེ་བ་ཙམ་གྱི་རྒྱུ་ཡིན་
ཞེས་གསུངས་ཏེ། གཞན་ཡང་རྣམ་པར་རྟོག་པའི་སེམས་ལ་དཀྱིལ་འཁོར་གྱི་འཁོར་ལོ་གནས་པ་
མེད་དེ་གང་གི་ཕྱིར། སྐྱེ་བ་དང་འགག་པའི་ཆོས་ཉིད་ཀྱི་ཕྱིར་རོ། །འདིར་སྐད་ཅིག་གང་ལ་རྣལ་
འབྱོར་བས་གཙོ་པོ་བསྒོམ་པར་བྱེད་པའི་སྐད་ཅིག་དེ་ལ་ཤར་ལ་སོགས་པའི་ལྷ་རྣམས་མེད་ཅིང་།
སྐད་ཅིག་གང་ལ་ཤར་གྱི་ལྷ་བསྒོམ་པར་བྱེད་པའི་སྐད་ཅིག་དེ་ལ་གཙོ་བོ་ལ་སོགས་པ་མེད་དེ། དེ་
ལྟར་རིམ་པས་ལྷ་རྣམས་ཐམས་ཅད་མེད་དོ། །གང་གི་ཚེ་སྔོན་པོའི་ཞལ་བསྒོམ་པར་བྱེད་པ་དེའི་ཚེ་
དམར་བོ་ལ་སོགས་པའི་ཞལ་རྣམས་མེད་ཅིང་། གང་གི་ཚེ་དམར་བོའི་ཞལ་བསྒོམ་པར་བྱེད་པ་དེའི་
ཚེ་སྔོན་པོ་ལ་སོགས་པ་རྣམས་མེད་དོ། །དེ་ལྟར་རིམ་པས་ཞལ་ཐམས་ཅད་མེད་དོ། །གང་གི་དུས་
ན་རྡོ་རྗེའི་མཚན་མ་བསྒོམ་པར་བྱེད་པ་དེའི་དུས་ན་རལ་གྲི་ལ་སོགས་པའི་མཚན་མ་རྣམས་མེད་
ཅིང་། གང་གི་ཚེ་རལ་གྲིའི་མཚན་མ་བསྒོམ་པར་བྱེད་པ་དེའི་ཚེ་རྡོ་རྗེ་ལ་སོགས་པའི་མཚན་ (མ)
རྣམས་མེད་དོ། །དེ་ལྟར་རིམ་པས་མཚན་མ་ཐམས་ཅད་མེད་པར་འགྱུར་བའི་ཕྱིར་ཅི་ལྟར་ཡོད།
བུམ་པའི་ཤེས་པ་འགགས་པར་གྱུར་བ་ན་རྣམ་བུའི་ཤེས་པ་སྐྱེ་བར་འགྱུར་བ་ཇི་ལྟ་བ་དེ་བཞིན་དུ།
དཀྱིལ་འཁོར་གྱི་གཙོ་བོའི་ཤེས་པ་འགགས་པ་ན་ཤར་གྱི་ལྷའི་ཤེས་པ་སྐྱེ་བར་འགྱུར་ན། དེ་ལྟར་
སྐྱེས་པ་རྣམས་ནི་སྐྱེས་པ་འགགས་པའི་ཕྱིར་མེད་ཅིང་། མ་སྐྱེས་པ་རྣམས་ནི་མ་སྐྱེས་པའི་ཕྱིར་མེད་
དེ་༑ སྐྱེས་པ་དང་མ་སྐྱེས་པ་དག་མེད་པའི་ཕྱིར་ཐམས་ཅད་མེད་དོ། །དེའི་ཕྱིར་རྣལ་འབྱོར་བས་
ཕྱག་རྒྱ་ཆེན་པོའི་དངོས་གྲུབ་ཀྱི་དོན་དུ་རྣམ་པར་རྟོག་པའི་བསྒོམ་པ་མི་བྱའོ། །ཞེས་དེ། འདི་དག་
གིས་རྣམ་རྟོག་ཆོས་སྐུ་ཡིན་པ་དང་རྣམ་རྟོག་བསྒོམ་ལྷག་མཐོང་གི་གསལ་ཆ་ཡིན་པ་དང་། རྣམ་
རྟོག་གི་སྣང་བ་ཆོས་སྐུ་ཡིན་པ་ལ་སོགས་པའི་ངན་རྟོག་རྣམས་ཀྱང་རྨེག་མེད་པར་བྱས་སོ། །
འོ་ན་རྫོགས་པའི་བྱང་ཆུབ་ཀྱི་ལམ་གཏན་ལ་འབེབ་པར་བསྐྱེད་རིམ་གསུངས་པ་དོན་མེད་དོ་
ཞེ་ན། རྣལ་འབྱོར་བ་འགའ་ཞིག་མི་གཙང་བའི་ལུས་ཀྱིས་དྲེགས་ཤིང་ང་རྒྱལ། ཕུང་བོ་བདག་མེད་
ཡིན་པ་ལ་བདག་གམ་བདག་གི་ལ་སོགས་པར་ཆགས་ཤིང་འཛིན་པའི་ངན་རྟོགས་རྣམས་སྤངས་
བའི་དོན་དུ། མངོན་བྱང་ལྔ་ལ་སོགས་པའི་སྒོ་ནས་ལྷའི་སྐུ་རྫོགས་པར་བསྐྱེད་པའི་བསྐྱེད་རིམ་
176



ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
དཀྱིལ་འཁོར་གྱི་འཁོར་ལོ་ཁྱད་པར་ཅན་གྱི་ལྷ་བསྒོམ་པ་དང་སྔགས་བཟླས་པ་ལ་སོགས་པ།
ཐབས་ཁྱད་པར་ཅན་གྱིས་སྒོ་གསུམ་གྱི་དྲི་མ་ཅི་རིགས་པ་སྦྱོང་ཞིང་དེའི་ངང་ནས་མི་འགྱུར་བའི་
བདེ་བ་ལམ་དུ་བྱེད་པའི་རྣལ་འབྱོར་དང༌། སྤྲོས་མེད་ཀྱི་རྫོགས་རིམ་སྒོམ་པས་འཚང་རྒྱ་བའི་ཕྱིར།
དཀྱིལ་འཁོར་གྱི་འཁོར་ལོ་ཁྱད་པར་ཅན་བསྒོམ་པའི་བསྐྱེད་རིམ་ཡང་རྫོགས་པའི་བྱང་ཆུབ་ཀྱི་ལམ་
ཙམ་དུ་འགྱུར་དེ། འགྲེལ་ཆེན་དུ། འདིར་སེམས་ཅན་ཐམས་ཅད་ཤི་བའི་མཐར་ཤི་བའི་མཐའི་ཕུང་
བོ་རྣམས་སྟོང་པ་ཉིད་དུ་འགྱུར་བ་ཇི་ལྟ་བ་དེ་བཞིན་དུ། རྣལ་འབྱོར་བ་རྣམས་ཀྱིས་མིའི་ཕུང་བོའི་ང་
རྒྱལ་ཡོངས་སུ་སྤང་བའི་དོན་དང་། ལྷའི་ཕུང་བོ་ཡོངས་སུ་རྫོགས་པར་བྱ་བའི་དོན་དུ་ཞེས་པ་ནས།
འདིར་ཉེ་བར་བསྐྱེད་པའི་ཆ་ཤས་ཅན་གྱི་ཕུང་བོ་ལྔས། མངལ་དུ་བྱིས་པའི་ལུས་རྫོགས་པ་ཇི་ལྟ་བ་
དེ་བཞིན་དུ། དཀྱིལ་འཁོར་ལ་མེ་ལོང་ལྟ་བུ་ལ་སོགས་པ་རྣམ་པ་ལྔས་ལྷའི་སྐུ་ཡོངས་སུ་རྫོགས་
པའོ། །ཞེས་དང་། ཀླུ་སྒྲུབ་ཀྱིས། བསྐྱེད་པའི་རིམ་ལ་ལེགས་གནས་ནས། །རྫོགས་པའི་རིམ་པ་
འདོད་རྣམས་ལ། །ཐབས་འདི་རྫོགས་པའི་སངས་རྒྱས་ཀྱིས། །སྐས་ཀྱི་གདངས་བུ་ལྟ་བུར་གསུངས། །
ཞེས་དང་། རྡོ་རྗེ་གུར་ལས། ཐ་མལ་རྣམ་རྟོག་གཞོམ་པའི་ཕྱིར། །བསྒོམ་པ་ཡང་དག་རབ་ཏུ་བསྒྲགས། །
ཞེས་དང་། རྡོ་རྗེ་སྙིང་འགྲེལ་ལས། རྣམ་རྟོག་རྒྱ་རུ་ཆུད་པ་ཡི། །འགྲོ་བ་གསུམ་པོ་རྣམ་གཟིགས་
ནས། །ཇི་ལྟ་ཇི་ལྟར་གྲོལ་གྱུར་བའི། །དེ་དང་དེ་ཡི་ཐབས་བསྟན་ཏོ། །རྣམ་རྟོག་བག་ཆགས་ཀྱིས་
བཅིངས་ལ། །ཐོག་མར་རྟོག་པའི་ཆོ་ག་བསྟན། །རྣམ་རྟོག་རང་བཞིན་ཤེས་པ་་་ན། །མི་རྟོག་པ་ལ་
འཇུག་པར་བྱ། །ཞེས་སོ། །གལ་ཏེ་དེ་འདྲའི་བསྐྱེད་རིམ་ལྷའི་སྐུར་བསྒོམ་པ་གོམས་པས་གསེར་
འགྱུར་གྱི་རྩིའི་སྟོབས་ཀྱིས་ལྕགས་གསེར་དུ་གྱུར་ (པ)བཞིན་དུ། ཐ་མལ་གྱི་ལུས་འདི་ཉིད་རྣམ་སྣང་
ལ་སོགས་པའི་ལྷའི་སྐུར་གྱུར་བས་ལྷ་ཁྱད་པར་ཅན་བསྐྱེད་རིམ་བསྒོམ་པ་ཡང་འཚང་རྒྱ་བའི་ལམ་
དུ་འདོད་པ་ཡིན་ནོ། །ཞེ་ན། འབྱུང་བའི་ལུས་མི་གཙང་བའི་རྫས་སུམ་ཅུ་རྩ་དྲུག་ཅན་དུ་མདོ་ལས་
གསུངས་པ་ལྟར་གྱི་ཁམས་དྲུག་ལྡན་པའི་ལུས་ཅན་གྱི་རྣལ་འབྱོར་བ་འགའ་ཞིག་ཚེ་གཅིག་ལུས་
གཅིག་གིས་སངས་རྒྱས་ཐོབ་པའི་དབང་དུ་བྱས་ན། གོང་དུ་སྨོས་པ་ལྟར་མི་གཙང་བའི་ཕུང་བོའི་ང་
རྒྱལ་གཞོམ་པ་དང་། རྣམ་སྣང་ལ་སོགས་པ་ལྷའི་ཕུང་བོ་རྫོགས་པའི་དོན་དུ་དཀྱིལ་འཁོར་གྱི་འཁོར་
ལོ་ཁྱད་པར་ཅན་གྱི་བསྐྱེད་རིམ་དང་བསྒོམ་པ་གོམས་པར་བྱས་པས་མི་གཙང་བའི་ཕུང་བོས་ང་
177



གེ
ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
རྒྱལ་ཞིང་ཆགས་པའི་ངན་རྟོག་ཅི་རིགས་པ་འགོག དེ་འདྲའི་བསྐྱེད་རིམ་ལ་གནས་ནས་བསྐྱེད་
རིམ་གྱི་ཡན་ལག་ཏུ་འགའ་ཞིག་བཞེད་པའི་ཕྲ་མོ་དང་ཐིག་ལེའི་རྣལ་འབྱོར་བསྒོམ་ཞིང་། གཙོ་
བོར་རྫོགས་རིམ་ཤིན་ཏུ་སྤྲོས་མེད་ཀྱི་རྣལ་འབྱོར་བསྒོམ་པ་མཐར་ཐུག་པར་བྱས་པས། མི་གཙང་
བའི་ལུས་ཤིན་ཏུ་ལྕི་ཞིང་རྣག་ཁྲག་ཤ་ཁྲག་ཤ་རུས་བརྡོས་བཅས་མ་དག་པའི་འཆི་རྫས་རྣམས་
འགགས། རིམ་གཉིས་ཀྱི་རྣལ་འབྱོར་ཁྱད་པར་ཅན་བསྒོམས་པའི་རྟེན་ཅིང་འབྲེལ་བར་འབྱུང་བའི་
ཆོས་ཉིད་ཀྱི་སྟོབས་ཀྱིས་ཡང་ཞིང་དྭངས་ལ་ཐོགས་པ་མེད་ཅིང་། ལུས་ཤིན་ཏུ་སྦྱངས་བའི་བདེ་བ་
དང་ལྡན་པའི་ལུས་ཁྱད་པར་ཅན་ཞིག་གྲུབ་ཅིང་ཕྱིའི་དབྱིབས་སམ་ཤ་ཚུགས་སྔར་ཀྱི་ལུས་དེ་ལྟ་
བུར་མངོན་པའི་སངས་རྒྱས་ཞིག་གི། དེ་ལྟའི་རིམ་གཉིས་ཀྱི་རྣལ་འབྱོར་ཤིན་ཏུ་བསྒོམ་སྟོབས་ཀྱིས་
རིམ་གྱིས་མ་དག་པའི་རྣམ་རྟོག་འགག་ཅིང་མཐར་མ་དག་པའི་རྣམ་རྟོག་ཐམས་ཅད་ཟད་པར་
འགྱུར་ལ། མི་གཙང་བའི་ལུས་འདི་ཡང་མ་དག་པའི་སེམས་ཀྱི་སྣང་བ་ཙམ་ཡིན་གྱི་དེ་ལས་མ་
རྟོགས་པའི་དེ་ཁོ་ན་ཉིད་ཀྱི་ཕྱིའི་དོན་བདེན་པར་གྲུབ་པ་མེད་པས་མཐར་སྔགས་ཀྱི་རྣལ་འབྱོར་བ་
དེའི་མ་དག་པའི་ལུས་སེམས་ཐམས་ཅད་འགགས་ནས་འོག་མིན་དུ་ལོང་སྤྱོད་རྫོགས་པའི་སྐུ་རུ་
སངས་རྒྱས་པ་སྟེ། དེ་ཙམ་ལ་ཚེ་གཅིག་ལུས་གཅིག་ལ་སངས་རྒྱས་འཐོབ་པ་ཞེས་བཞེད་པར་མངོན་
གྱི༑ མི་གཙང་བའི་ལུས་ཀྱི་རྫས་མ་སྤངས་བཞིན་དུ་ལུས་འདི་ཉིད་རྣམ་སྣང་ལ་སོགས་པའི་སྐུར་
དངོས་སུ་འགྱུར་མི་སྲིད་ཅིང་། སྤྱོད་འཇུག་གི་ལུང་དོན་ཡང་། སྟོང་ཉིད་སྙིང་རྗེའི་སྙིང་བོ་ཅན་གྱི་
བྱང་ཆུབ་ཀྱི་སེམས་རིན་པོ་ཆེ་དེ་རྒྱུད་ལ་མ་སྐྱེས་ན། འཁོར་བར་མི་གཙང་བའི་ལུས་བརྒྱུད་མར་ལེན་
ཅིང་སྡུག་བསྔལ་རྒྱུན་མི་འཆད་ལ། སེམས་རིན་པོ་ཆེ་དེ་རྒྱུད་ལ་ལན་ཅིག་ཙམ་སྐྱེས་ནའང་། འཁོར་
བ་ལས་མྱུར་པོར་ཐར་བར་འགྱུར་ན་རྒྱུན་དུ་གོམས་པར་བྱེད་ན་ལྟ་ཅི་སྨོས་དེས་ན་མི་གཙང་བའི་
ལུས་འདིའི་རྟེན་ལ་དེ་འདྲའི་སེམས་རིན་པོ་ཆེ་འདི་བསྐྱེད་ཅིང་གོམས་པར་བྱས་ན། དགོས་འདོད་
འབྱུང་བའི་སངས་རྒྱས་ཀྱི་སྐུ་ཐོབ་པ་ལ་དགོངས་ཀྱི། སེམས་འདི་སྐྱེས་མ་ཐག་ནས་མི་གཙང་བའི་
ལུས་འདི་སངས་རྒྱས་ཀྱི་སྐུར་དངོས་སུ་གྱུར་བར་དགོངས་པ་མིན་ནོ། །གསེར་འགྱུར་རྩིས་ལྕགས་
གསེར་དུ་བསྒྱུར་ནས་ད་ལྕགས་སུ་གཏན་མི་འདོགས་པའི་དབང་དུ་བྱས་ན། གསེར་འགྱུར་རྩིའི་
རྟེན་འབྲེལ་གྱི་ཆོས་ཉིད་ཀྱིས་ལྕགས་ཀྱི་རྫས་ཀྱི་གནས་སྐབས་འགགས་ནས། གསེར་གྱི་རྫས་ཀྱི་
178



ཉ་དབོན་ཀུན་དགའ་དཔལ། ། གཞི་ལམ་འབྲས་གསུམ་ལས་བརྩམས་པའི་དྲིས་ལན། པོད་གསུམ་པ། །
གནས་སྐབས་སྐྱེས་པ་ཡིན་གྱི། དེ་མ་འགགས་བཞིན་དུ་དེར་གྱུར་བ་མ་ཡིན་ནོ། །གལ་ཏེ་བསྐྱེད་
རིམ་བསྒོམ་པས་མི་གཙང་བའི་ལུས་འདི་ཉིད་ཀ་སངས་རྒྱས་ཀྱི་སྐུར་འགྱུར་བ་དང༌། རྣམ་རྟོག་ཆོས་
སྐུ་དང་། སྣང་བ་ཆོས་སྐུར་འདོད་པ་དང་། ལྕགས་ཀྱི་རྫས་ཀྱི་གནས་སྐབས་མ་འགག་བཞིན་དུ།
གསེར་འགྱུར་གྱི་རྩིའི་སྟོབས་ཀྱིས་ལྕགས་གསེར་དུ་གྱུར་བར་འདོད་པ་རྣམས་ཀྱིས་ནི། ཡུམ་གྱི་
མདོར། འཇིག་ཅིང་རབ་ཏུ་འཇིག་པས་འཇིག་རྟེན་ཞེས་བྱའོ། །ཞེས་སོགས་དང་། མདོ་གཞན་
ལས་འདུ་བྱེད་ཐམས་ཅད་སྐད་ཅིག་མ་ཞེས་སོགས་གསུངས་པའི་དོན་ཡང་མ་གོ་ཞིང་། བཀའ་
བསྟན་བཅོས་དུ་མར་འདུས་བྱས་སྐད་ཅིག་མ་རྒྱུན་གྱིས་མི་རྟག་པར་བཤད་པའི་དོན་གཏན་ནས་མ་
གོ་བར་ཟད་དོ། །དེ་ལྟར་ན་སངས་རྒྱས་ཐོབ་པ་ལ་སྔར་གྱི་མ་དག་པའི་ཕུང་ཁམས་སྐྱེ་མཆེད་ཐམས་
ཅད་འགག་དགོས་ཏེ། དབུས་མཐའ་རྣམ་འབྱེད་དུ། ཉོན་མོངས་པ་ཡི་སྒྲིབ་པ་དང༌། །ཤེས་བྱའི་
སྒྲིབ་པ་ཉིད་དུ་བསྟན། །དེ་ནི་སྒྲིབ་པ་ཐམས་ཅད་དེ། །དེ་ཟད་ནས་ནི་གྲོལ་བར་འདོད། །ཅེས་
སོགས་སྔར་རྒྱས་པར་ལུང་གིས་བསྒྲུབས་ཟིན་ཏོ། །
ཁ་ཅིག (དུས་འཁོར་བ་)ན་རེ། ལྷ་ཁྱད་པར་ཅན་གྱི་བསྐྱེད་རིམ་བསྒོམ་པ་འཚང་རྒྱ་བའི་ལམ་ཡིན་
ན༑ སེམས་འགྲེལ་སྐོར་གསུམ་ལ་སོགས་པའི་སྔགས་ཀྱི་གཞུང་མང་བོར་བསྐྱེད་རིམ་ཀྱི་ཐུན་མོང་
གི་དངོས་གྲུབ་ཀྱི་མཆོག་མི་འཐོབ་པར་བཤད་པ་དང་འགལ་ལོ་ཞེ་ན། དེ་ལྟར་གསུངས་པ་ཐམས་
ཅད་ཀྱང་རྫོགས་རིམ་ཟབ་མོ་ཡེ་ཤེས་ཀྱི་ཚོགས་ཀྱིས་མ་ཟིན་པའི་བསྐྱེད་རིམ་ཙམ་ཁོ་ནས་སངས་
རྒྱས་མི་འཐོབ་པ་ལ་དགོངས་པ་དང་། ལུང་ལ་ལར་བསྐྱེད་རིམ་ཙམ་གྱིས་ཚེ་གཅིག་ལུས་གཅིག་
གིས་སངས་རྒྱས་མི་འཐོབ་པ་ལ་དགོངས་ཀྱི། ཐེག་དམན་རང་རྒྱུད་པའི་ལམ་ལྟར་གཏན་ནས་སངས་
རྒྱས་ཀྱི་ལམ་དུ་འགྱུར་མི་སྲིད་པ་ལ་དགོངས་པ་མ་ཡིན་ནོ། །དེས་ན་རྒྱུད་འགྲེལ་དེ་དག་དུ་བསྐྱེད་
རིམ་སངས་རྒྱས་ཀྱི་ལམ་ཡིན་པ་དགག་པའི་གཞུང་གི་སྐབས་རྣམས་སུ་བསྐྱེད་རིམ་ཙམ་ཞེས་ཚིག་
གཅིག་དགོངས་པ་ལ་ངེས་པར་གནས་ཏེ། དཔལ་ཆོས་ཀྱི་གྲགས་པས། དེར་སྦྱོར་ (ཁོ་ན་ཞེས་བའི་ཚིག)
མོད་ཀྱང་བརྗོད་འདོད་ལས། །དེ་དོན་ཉིད་ནི་རྟོགས་པར་འགྱུར། །ཞེས་དང་། བློ་དོན་འགའ་ལས་
རྣམ་བཟློག་ནས། །དོན་འགའ་ཞིག་ལ་འཇུག་བྱའི་ཕྱིར། །སྒྲ་ནི་རབ་ཏུ་སྦྱོར་བྱེད་དེ། །དེ་དོན་ངེས་
པར་བཟུང་ཕྱིར་རོ། །ཞེས་བུམ་པ་ཁོ་ནར་ཆུ་ཁོ་ན་ཁྱེར་འོང་བ་ཁོ་ན་ཞེས་དངོས་སུ་མ་བརྗོད་ཀྱང་དེ་
179



ཀར
ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ལྟར་བརྗོད་པར་འདོད་ནས་བུམ་པར་ཆུ་འོང་ཅིག་ཞེས་སྨྲས་པས་བུམ་པ་ཁོ་ནར་ཆུ་ཁོ་ན་ཁྱེར་འོང་
བ་ཁོ་ནར་སྟོན་ཅིང་གོ་ཞེས་སོགས་བཤད་པ་ལྟར་རོ། །དངོས་སུ་མ་སྦྱར་ཡང་། ཚིག་ཀུན་ངེས་
བཟུང་སྙིང་བོ་ཅན་ཡིན་པས་རྩོམ་པ་པོའི་འཆད་ལུགས་ཀྱི་སྐབས་ཀྱི་སྟོབས་ཀྱིས་སོ། ། གཞན་དུ་
ན་ནང་འགལ་དང་ལུང་རྣམ་དག་གི་གནོད་པ་དུ་མ་བྱུང་བའི་ཕྱིར་རོ། །ཇི་ལྟར་ཞེ་ན། གལ་ཏེ་སྒྲ་ཇི་
བཞིན་དུ་རྣམ་པར་དག་པའི་རྒྱུད་དང་དྲི་མ་མེད་པའི་འགྲེལ་བ་རྣམས་ལས་གསུངས་པའི་ཁྱད་པར་
ཅན་གྱི་དཀྱིལ་འཁོར་ཀྱི་འཁོར་ལོའི་བསྐྱེད་རིམ་བསྒོམ་པ་རྫོགས་པའི་སངས་རྒྱས་ཀྱི་རྒྱུའམ་ཐབས་
གཏད་ནས་མིན་ན། དྲི་མ་མེད་པའི་རྒྱུད་དང་འབྲེལ་བ་མན་ངག་སོགས་ལས་གསུང་བའི་རྫོགས་
རིམ་གྱི་རྣལ་འབྱོར་ཁྱད་པར་ཅན་དང་། ཟུང་དུ་འཇུག་པའི་བསྐྱེད་རིམ་ཀྱི་སྒོམ་པ་སངས་རྒྱ་ཀྱི་
ལམ་མ་ཡིན་པར་འགྱུར། གལ་ཏེ་དེ་འདྲ་དེ་བསྐྱེད་རིམ་ཡིན་ཡང་རྫོགས་རིམ་ཟབ་མོ་དེས་ཟིན་
པས་སངས་རྒྱས་ཀྱི་ལམ་མོ་ཞེ་ན། དེ་ལྟར་ཡིན་མོད་དེའི་ཕྱིར་བསྐྱེད་རིམ་ཙམ་ཁོ་ནས་ཞེས་པ་
དགོངས་པ་ཡིན་པར་འགྲུབ་པོ། ། །
དེས་ན་རྒྱུད་འགའ་ཞིག་དང་སེམས་འགྲེལ་སྐོར་གསུམ་སོགས་སུ་བསྐྱེད་རིམ་གྱི་བསྒོམ་པ་
མཆོག་གི་དངོས་གྲུབ་ཀྱི་ལམ་མ་ཡིན་ཞེས་པའི་སྒྲུབ་བྱེད་མཐར་ཐུག་པ་དེ་རྣམ་རྟོག་གི་བསྒོམ་པ་
ཡིན་པ་ཙམ་གསུངས་ཤིང༌། དེ་སྐད་གསུངས་པས་ཀྱང་བསྐྱེད་རིམ་ཙམ་ཁོ་ན་སངས་རྒྱ་བའི་ལམ་
མིན་པའམ། བསྐྱེད་རིམ་ཀྱི་བསྒོམ་པ་སངས་རྒྱ་བའི་ལམ་གྱི་གཙོ་བོ་མ་ཡིན་པར་བསྟན་ཏེ། དེ་
ལས་གཞན་དུ་རྣམ་རྟོག་གི་བསྒོམ་པ་ཡིན་པས་སངས་རྒྱས་ཀྱི་ལམ་དུ་གཏན་མི་འགྱུར་ན། སོ་སྐྱེ་
རྣལ་འབྱོར་པ་རྣམས་ཀྱིས་བདག་གཞན་བརྗེ་བ་བྱང་ཆུབ་ཀྱི་སེམས་བསྒོམ་པ་ཡང་འཚང་རྒྱ་བའི་
ལམ་མ་ཡིན་པར་འགྱུར་ཏེ། རྟོག་བསྒོམ་ཡིན་པའི་ ཕྱིར་རོ། །འདོད་མི་ནུས་ (ཏེ། ། འཕགས་པ་
ཀླུས། སེམས་ཅན་སྡུག་བསྔལ་བདག་སྨིན་ཞིང་། །བདག་བདེ་མ་ལུས་དེར་སྨིན་ཤོག །ཅེས་བརྗོད་
ཅིང་བསྒོམ་པ་ལ་བསོད་ནམས་ཚད་མེད་ཅིང་སངས་རྒྱས་ཀྱི་རྒྱུ་རུ་གསུངས་པ་དང་། ཡུམ་གྱི་མདོ་
དང་མངོན་རྟོགས་རྒྱན་དུ། གཞན་གྱི་རྟེན་ཅན་སྦྱིན་སོགས་དང་ཞེས་རྣམ་སྨིན་གྱི་འབྲས་བུ་སེམས་
ཅན་ཐམས་ཅད་ལ་ཡོངས་སུ་སྨིན་པར་བསྔོས་པའི། སྦྱིན་སོགས་ལ་སྤྱོད་པ་རྫོགས་པའི་བྱང་ཆུབ་
ལས་ཕྱིར་མི་ལྡོག་གི་རྟག་སུ་བསྒྲུབས་ཤིང་། སྤྱོད་འཇུག་ཏུ། བདག་བདེ་གཞན་གྱི་སྡུག་བསྔལ་
I80



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
དག །ཡང་དག་བརྗེ་བར་མ་བྱས་ན། །སངས་རྒྱས་ཉིད་དུ་མི་འགྲུབ་ཅིང་། །འཁོར་བ་ན་ཡང་བདེ་
བ་མེད། །ཞེས་སོགས་དང་འགལ་ལོ། །གཞན་ཡང་བྱང་སེམས་སོ་སྐྱེ་རྣམས་ཀྱིས་ཚད་མེད་བཞིའི་
བསྒོམ་པ་ཕལ་ཆེ་བ་དང༌། སྨོན་འཇུག་གི་སེམས་བསྐྱེད་ཕལ་ཆེ་བའང་འཚང་རྒྱ་བའི་ལམ་མ་ཡིན་
པར་ཐལ་བར་འགྱུར་ཏེ། གཙོ་ཆེར་རྣམ་རྟོག་གི་བསྒོམ་པའམ་སྤྱོད་པའི་བྱ་བ་ལས་མ་འདས་པའི་
ཕྱིར་རོ། །འདོད་མི་ནུས་ཏེ། ཚད་མ་ཀུན་ལས་བཏུས་ཀྱི་མཆོད་བརྗོད་ཀྱི་རང་འགྲེལ་དུ། རྒྱུ་དང་
འབྲས་བུ་ཕུན་སུམ་ཚོགས་པ་ལས་ཚད་མར་གྱུར་བ་སྟེ། རྒྱུ་ནི་བསམ་པ་དང་སྦྱོར་བ་ཕུན་སུམ་
ཚོགས་པའོ། །འབྲས་བུ་ནི་རང་གི་དོན་བདེ་གཤེགས་དང་། གཞན་དོན་སྐྱོབ་པ་ལ་བཤད་ཅིང་།
བསམ་པ་ནི་འགྲོ་བ་ལ་ཕན་པར་བཞེད་པའོ་ཞེས་པའི་དོན། དཔལ་ཆོས་ཀྱི་གྲགས་པས། སྒྲུབ་བྱེད་
(ཚད་མའི་སྐྱེས་བུ། ཐུགས་རྗེ་ (སྟེ་སྙིང་རྗེ་སྐྱེ་བ་དུ་མར་)གོམས་ལས་དེ་(ཐུགས་རྗེ་འབྱུང་ངོ་)ཞེས་ཕན་བཞེད་པ་
ཞེས་པ་ཐུགས་ རྗེ་ ལ་བཤད་ཅིང་། ལྷ་དབང་བློ་གྲོས་སོགས་ཀྱིས། སེམས་ཅན་ཐམས་ཅད་ལ་
མཉམ་པར་སྙོམས་པར་ཤིན་ཏུ་སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་ཞེ་སྡང་མེད་
པའི་དགེ་བ་སྟེ། དེ་སངས་རྒྱས་ཀྱི་རྒྱུར་བཤད་ཅིང་། བཤེས་སྤྲིངས་སུ། བྱམས་དང་སྙིང་རྗེ་དག་
དང་དགའ་བ་དང༌། །བཏང་སྙོམས་ཡང་དག་རྟག་ཏུ་སྒོམས་མཛོད་ཅིག །གོང་མ་བསྙེས་པ་མ་
གྱུར་དེ་ལྟ་ནའང་། །ཚངས་པའི་འཇིག་རྟེན་བདེ་བ་ཐོབ་པར་འགྱུར། །ཞེས་པའི་འགྲེལ་བར་བྱམས་
པ་ལ་སོགས་པ་དེ་ལྟར་བསྒོམ་པས་ནི་མྱ་ངན་ལས་འདས་པ་འཐོབ་པར་འགྱུར་རོ། །འོ་ན་དེ་ཅི་
ཞིག་ལྟར་མྱ་ངན་ལས་འདས་པ་མ་ཐོབ་ན། འོན་ཀྱང་ཚངས་པའི་འཇིག་རྟེན་བདེ་བ་ཐོབ་པར་
འགྱུར་ཞེས་དང་། སྡོང་བོ་བཀོད་པར། རིགས་ཀྱི་བུ་བྱང་ཆུབ་ཀྱི་སེམས་བསྐྱེད་པ་ནི་སངས་རྒྱས་ཀྱི་
ཆོས་ཐམས་ཅད་ཀྱི་ས་བོན་ལྟ་བུའོ། །ཉེས་པ་ཐམས་ཅད་བསྲེག་པས་བསྐལ་བའི་མེ་ལྟ་བུའོ་ཞེས་
སོགས་མཐའ་ཡས་པ་དང་། སྤྱོད་འཇུག་བསླབ་བཏུས་མདོ་ཀུན་བཏུས་སོགས་བསྟན་བཅོས་དུ་མ་
དང༌། མདོ་རྒྱུད་ཀྱི་ལུང་དུ་མ་ཡོད་པས་མང་བས་འཇིགས་པས་མ་བྲིས་སོ། ། །
ཡང་རྩ་བའི་རྒྱུད་དང་བསྡུས་པའི་རྒྱུད་མང་བོར་གསུངས་པའི་བྱིས་པ་འཇུག་པའི་དབང་
བདུན་དང་། རྒྱ་གར་གྱི་པཎྜི་ཏ་ཕལ་ཆེ་བའི་བསྡུས་པའི་རྒྱུད་ལ་བརྟེན་ནས་མཛད་པའི་དབང་གི་ཆོ་
ག་དང་། འཕགས་པའི་ས་མ་ཐོབ་པའི་རྡོ་རྗེ་སློབ་དཔོན་གྱིས་གདུལ་བྱ་སོ་སྐྱེ་སློབ་མ་ལ་བླ་མེད་ཀྱི་
18



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
དབང་བཞི་ལ་སོགས་པ་དབང་སྐུར་བའི་ཆོ་ག་དང༌། ཆོས་སྤྱོད་བཅུའི་ཉམས་ལེན་ལ་སོགས་པ་
ཕལ་ཆེ་བའང་འཚང་རྒྱ་བའི་ལམ་མ་ཡིན་པར་འགྱུར་ཏེ། གཙོ་ཆེར་རྣམ་རྟོག་གི་བྱ་བ་ལས་མ་
འདས་པའི་ཕྱིར་དང་། བདེ་དགྱེས་ལ་སོགས་པའི་བསྐྱེད་རིམ་བསྒོམ་པའི་སྔོན་དུ། བྱིས་པ་འཇུག་
པའི་དབང་བདུན་ནམ་རིག་པའི་དབང་ལྔ་སོགས་བུམ་དབང་སྔོན་དུ་ངེས་པར་འགྲོ་དགོས་པར་
གསུངས་ཤིང་། ལྷ་ཁྱད་པར་ཅན་གྱི་བསྐྱེད་རིམ་གྱི་བསྒོམ་པ་སངས་རྒྱ་བའི་ལམ་གཏན་ནས་མ་
ཡིན་པར་ཁས་བླངས་པའི་ཕྱིར་རོ། །དེ་བས་ན་དུས་འཁོར་འགྲེལ་ཆེན་དུ། བཅོམ་ལྡན་འདས་ཀྱི་
གསུངས་འདིའི་ཕྱིར་བསོད་ནམས་དང་ཡེ་ཤེས་ཀྱིས་དམན་པ་ནི་རྣམ་པར་རྟོག་པའི་གཟུགས་བསྒོམ་
པ་གོམས་པའི་དབང་གིས་སངས་རྒྱས་སུ་མི་འགྱུར་རོ། །འདིར་གལ་ཏེ་རྣལ་འབྱོར་བ་རྣམས་ཀྱི་
བསོད་ནམས་དང་ཡེ་ཤེས་ཀྱི་ཚོགས་མ་གཏོགས་པར། བསྒོམ་པ་གོམས་པའི་དབང་གིས་ཕུང་བོ་
དང་ཁམས་དང་སྐྱེ་མཆེད་ལ་སོགས་པ་དཀྱིལ་འཁོར་གྱི་འཁོར་ལོའི་རྣམ་པར་འགྱུར་ཞིང་རྣམ་པར་
རྟོག་པའི་བསྒོམ་པའི་དབང་གིས་སངས་རྒྱས་ཉིད་དུ་ཡང་འགྱུར་ན། དེའི་ཚེ་བསོད་ནམས་དམན་པ་
གཞན་ཞིག་ང་ནི་རྒྱལ་བོ་ཞེས་སེམས་པར་བྱེད་པ་དེ་ཡང་བསོད་ནམས་ཀྱི་ཚོགས་མ་གཏོགས་པར་
ཡང་རྒྱལ་བོར་འགྱུར་ཏེ་འདི་ནི་མཐོང་བ་ཡང་མེད་དོ། །ཇི་ལྟར་ལོག་པའི་རྣམ་པར་རྟོག་པའི་བསོད་
ནམས་ཀྱི་ཚོགས་དང་བྲལ་བར་རྣམ་པར་རྟོག་པའི་རང་བཞིན་བསྒོམ་པ་གོམས་པའི་དབང་གིས་
རྒྱལ་བོར་མི་འགྱུར་བ་དེ་བཞིན་དུ། བསོད་ནམས་དང་ཡེ་ཤེས་ཀྱིས་དམན་པའི་རྣལ་འབྱོར་བ་རྣམ་
པར་རྟོག་པའི་གོམས་པའི་དབང་གིས་བསྐལ་བ་དུ་མ་རྣམས་ཀྱིས་ཀྱང་ཡང་དག་པར་རྫོགས་པའི་
སངས་རྒྱས་སུ་མི་འགྱུར་དེ། བསོད་ནམས་དང་ཡེ་ཤེས་མེད་པའི་ཕྱིར་རོ་ཞེས་ཚོགས་གཉིས་མ་
གཏོགས་པར་ཞེས་དང་། ཚོགས་གཉིས་ཀྱིས་དམན་ཞེས་སོགས་དམིགས་བསལ་གྱི་ཚིག་ཡང་ཡང་
གསུངས་པ་འདིའི་བསྐྱེད་རིམ་སོགས་རྣམ་རྟོག་གི་བསྒོམ་པ་ཙམ་ཁོ་ནའམ། དེ་རྐྱང་བས་སངས་
རྒྱས་མི་འཐོབ་ཅེས་དགོངས་པར་ངེས་སོ། །དེས་ན་སེམས་དཔའི་འགྲེལ་བ་སྐོར་གསུམ་ལ་ནི་ནོར་
བ་ཅུང་ཟད་ཙམ་ཡང་མི་སྲིད་པས། དགོངས་པ་ཟབ་མོའི་དོན་ལ་ཀུ་ཤའི་རྩེ་མོ་ལྟར་ཕྲ་བའི་བློ་གྲོས་
རྣམ་དག་གིས་དཔྱད་པར་བྱའོ། །
ཡང་ཁ་ཅིག རྫོགས་ཆེན་པ)སྣང་བ་འདི་ཀ་གཞི་མ་བཅོས་པའི་ཆོས་ཉིད་ཡིན་སེམས་ཅན་གྱིས་
སs
182



བླབ་
ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
ངན་པར་བཏང་དུ་མེད། སངས་རྒྱས་ཀྱིས་བཟང་བོར་བསྒྱུར་དུ་མེད་ཞེས་པ་ལས་བརྩམས་ནས་
པཎ་ཆེན་བྷི་མ་ལ་དང༌། ལོ་ཙཱ་བ་བེ་རོ་ཙ་ན་ལ་སོགས་པའི་ཐུགས་ཀྱི་ཉིང་ཁུ་ཡིན་ཟེར་བའི་ཁྲིད་
ཟབ་ཟབ་པོར་འདོད་པ་རང་ཡང་བསྒོམ་ཞིང་ངོ་སྤྲོད་གཞན་ཡང་བསྒོམ་དུ་བཅུག་ནས་ངོ་སྤྲོད། དེ་
འདྲའི་སྒོམ་རྒྱུད་ལ་སྐྱེས་ཤིང་ངོ་འཕྲོད་པའི་རྣལ་འབྱོར་བ་དེ་ཀུན་ཏུ་བཟང་བོར་སངས་རྒྱས་ཟིན་
ཅིང་། རྫུ་འཕྲུལ་རླབས་པོ་ཆེ་སྟོབས་ལ་སོགས་པའི་ནུས་པ་མེད་པ་ནི་ལུས་རྒྱས་བཅིངས་པ་ཡིན་ཏེ།
ཁྱུང་སྒོ་ངའི་ནང་དུ་གཤོག་སྒྲོ་རྒྱས་ཡོད་ཀྱང་སྒོང་རྒྱས་བཅིངས་པས་འཕུར་མ་ནུས་པ་བཞིན་ནོ་ཞེས་
ཟེར་རོ། །
ཚོགས་གཉིས་ཡོངས་སུ་མ་རྫོགས་པར་སྐྱེས་བུ་སུས་ཀྱང་རྫོགས་པའི་སངས་རྒྱས་འཐོབ་མི་
སྲིད་ཅིང་། དེ་ཐོབ་ཟིན་པའི་སྐྱེས་བུ་ཡིན་ན་ཕྱོགས་བཅུའི་འཇིག་རྟེན་གྱི་ཁམས་མཐའ་ཡས་པར་
སྤྲུལ་བ་མཐའ་ཡས་པ་སྟོན་པར་འགྱུར། སེམས་ཅན་ཐམས་ཅད་ཀྱི་སྐད་དུ་ཆོས་ཕུང་བརྒྱད་ཁྲི་བཞི་
སྟོང་སྟོན་པར་ནུས། བ་སྤུའི་ཁུང་བུ་རེ་རེ་ཡང་སངས་རྒྱས་ཀྱི་ཞིང་དཔག་ཏུ་མེད་པའི་བཀོད་པ་སྟོན།
སྐད་ཅིག་རེ་རེ་ལའང་དཔའ་བར་འགྲོ་བ་ལ་སོགས་པའི་ཏིང་ངེ་འཛིན་གྲངས་མེད་པ་ལ་སྙོམས་
པར་འཇུག ཤེས་བྱ་ཇི་ལྟ་བ་དང་ཇི་སྙེད་པ་ཐམས་ཅད་ལག་མཐིལ་དུ་ཤིང་ཐོག་བཞག་པ་ལྟར་
མངོན་སུམ་དུ་མཁྱེན། རྡུལ་ཤིན་ཏུ་ཕྲ་བ་གཅིག་གི་ནང་དུ་ཡང་སྟོང་གསུམ་གྱི་འཇིག་རྟེན་གྱི་ཁམས་
འཛུད་པར་ནུས་ལ། རྡུལ་ཕྲན་ཆེར་མ་སོང་སྟོང་གསུམ་ཆུང་ངུར་མ་སོང་བ་ལ་སོགས་པ་དང་། འཇིག་
རྟེན་གྱི་ཁམས་བརྗོད་དུ་མེད་པ་གཅིག་ཆར་དུ་གཡོ་བར་བྱེད་ཅིང་འོད་ཀྱིས་སྣང་བར་ཡང་བྱེད་པ་
སོགས་དང་། བསྐལ་བའི་མེ་དབུགས་གཅིག་གིས་ཞི་བར་ནུས་པ་དང་། རྣམ་པར་འཐོར་རླུང་སེན་
མོ་གཅིག་གིས་ཁེབ་པར་ནུས་པ་ལ་སོགས་རྫུ་འཕྲུལ་བསམ་གྱིས་མི་ཁྱབ་པ་སྟོན་ནུས། རིའི་རྒྱལ་
བོ་རི་རབ་ཀྱང་རྡུལ་ཕྲན་ཙམ་དུ་ཕྱེ་མར་གཏོང་ནུས་པ་ལ་སོགས་པ་བསམ་གྱིས་མི་ཁྱབ་ཅིང་།
བརྗོད་དུ་མེད་པའི་ཡོན་ཏན་འཐོབ་པར་མདོ་རྒྱུད་རྣམ་དག་དུ་མ་ལས་གསུངས་པའི་ཕྱིར། རྫོགས་
པའི་སངས་རྒྱས་ཀུན་ཏུ་བཟང་བོ་ཡེ་ཤེས་ལྔའི་བདག་ཉིད་ཐོབ་པའི་གང་ཟག་མི་གཙང་བའི་ལུས་
རྒྱ་འདིས་བཅིངས་ནས་རི་དྭགས་རྒྱར་འཐུམས་པ་བཞིན་ཕྱིར་འཐོན་པའི་ནུས་པ་ཉམས་སྟེ། བློས་
མི་ལོངས་བཞིན་དུ་མི་གཙང་བའི་ལུས་ཀྱི་ནང་དུ་སྡོད་དགོས་པའི་བསྒོམ་འབྱུང་གིས་སངས་རྒྱས་དེ་
s



སྤྱིའི་དེབ་སོ་གཉིས་པ།
ཇོ་ནང་དཔེ་ཚོགས།
བསྙུན་མི་མངའ་བའམ། གནོད་པ་མ་མཆིས་སམ། ཟོ་མདོག་བདེའམ། སྐུ་ཉམས་དང་ལྡན་ནམ།
བདེ་བ་དང་དགྱེས་པར་སྤྱོད་དམ། རྗེ་བཙུན་སྤྱན་རས་གཟིགས་ཀྱིས་ཀྱང་། འདིར་གལ་ཏེ་གདུག་
པ་ཆེན་པོ་ཕ་རོལ་བསླུ་བར་བྱེད་པ་ཐམས་ཅད་མཁྱེན་པའི་བསྟན་པ་ལ་ཅོ་འདྲི་བར་བྱེད་པ། དམ་
ཚིག་ཆེན་པོ་འདྲལ་བར་བྱེད་པ་མནར་མེད་པའི་དམྱལ་བར་འགྲོ་བ། མ་དག་པའི་སེམས་དང་ལྡན་
པ་རྣམས་ཀྱི་སེམས་རྣམ་པར་དག་པ་ཡིན་ན་དེའི་ཚེ་དེ་རྣམས་རྣལ་འབྱོར་པའི་བྱ་བ་ཅིའི་ཕྱིར་མི་
བྱེད་ཅེས་གསུངས་ཏེ། རྣལ་འབྱོར་བའི་བྱ་བ་མེར་ཞུགས་ཀྱང་མི་ཚུགས་པ་སོགས་ལ་བཤད་དོ།།
དེས་ན་དེ་འདྲའི་སྒོམ་དང་ངོ་སྤྲོད་ལ་གཏིང་ཚུགས་པའི་ཡིད་ཆེས་བྱེད་པ་ཀྱེ་མ་འཇིག་རྟེན་མུན་པར་
གྱུར་ཏོ། །
ཡང་དཔེ་དེ་ཡང་ནོར་ཏེ། གཤོག་སྒྲོ་ཡོངས་སུ་རྒྱས་པའི་ནམ་མཁའ་ལྡང་གི་ལུས་སྟོབས་ལ་
ལྷ་ཆེན་པོ་ཁྱབ་འཇུག་གིས་འགྲན་མ་ནུས་པར་གྲགས་པ་དང་། ཁོ་གཤོག་པ་བརྡབ་པའི་རླུང་གི་
ནུས་པས་རི་བོ་གངས་ཅན་གྱི་རྩེའི་ཁ་བའི་ཚོགས་བརྙིལ་པར་ནུས་པ་དང་། རི་དྭགས་ཀྱི་རྒྱལ་བོ་
སེངྒེ་ཡང་འཇོམས་པར་བྱེད་ནུས་པ་ལ་སོགས་པའི་ལུས་སྟོབས་ཅན་གཤོག་སྒྲོ་ལེགས་པར་རྒྱས་
པར་དེ་ཕྱི་ཤིན་ཏུ་གྱུར་བའི་སྒོང་ངའི་སྦུབས་ཅུང་ཟད་ཙམ་དེས་དགག་པར་ག་ལ་ནུས། དེའི་ཕྱིར་
ཁྱུང་སྒོང་ངའི་ནང་དུ་གཤོག་སྒྲོ་རྫོགས་པར་རྒྱས་པར་འདོད་པ་མི་བདེན་དེ་བྱ་གཞན་རྣམས་དང་
ལུས་རྫོགས་ཚུལ་འདྲ་བས་སོ། །
སྐྱེས་རབས་སུ། བཅོམ་ལྡན་འདས་སུམ་ཅུ་རྩ་གསུམ་པའི་ལྷའི་དབང་བོར་གྱུར་བའི་སྐབས་
སུ༑ ཤལ་མ་ལའི་ཤིང་ལ་བྱ་ཚང་དག བཅས་པའི་ནང་དུ་བྱ་ཕྲུག་འཕུར་མ་ཚར་བ། འཁོད་པ་འདི་
དག་ཤིང་རྟའི་གཉའ་ཤིང་གིས། ཕོག་ནས་མི་ལྟུང་བར་ནི་ཤིང་རྟ་དྲོངས། མ་ཏི་ལིས་སྨྲས་པ།
འཕགས་པ་ལྷ་མ་ཡིན་གྱི་འདི་དག་ད་དུང་ཡང་སླར་མི་ལྡོག་གོ །བརྒྱ་བྱིན་གྱིས་སྨྲས་པ། འོ་ན་ཅི་
ཉེས་ནམ་མཁའ་ལྡིང་གི་ཚང་འདི་ལས་ལེགས་པར་ཟུར་ཅིག མ་ཏི་ལིས་སྨྲས་པ། ཤིང་རྟ་འདི་ནི་
སླད་དུ་བཟློག་ན་གདོད། །བྱ་རྣམས་ལ་ནི་རབ་ཏུ་ཕན་གྱུར་ན། །ཞེས་སོགས་དང་། སེམས་ཅན་
འཇིགས་པས་ཉེན་པ་འདི་བསད་ཕྱིར། །སྨོད་པའི་གཏམ་ངན་ཕོག་ཅིང་གསོན་པ་བས། །ལྷ་མིན་
མཚོན་གྱིས་ཕོག་སྟེ་ཤི་ཡང་སླའི། །དེ་བས་ཤིང་རྟ་སླད་དུ་བཟློག་པར་བྱོས། །ཞེས་ནམ་མཁའ་ལྡིང་
184



པོད་གསུམ་པ།
ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
གི་བྱ་ཕྲུག་སྒོང་ངའི་ནང་ནས་འཐོན་ཡང་འདབ་གཤོག་མ་རྫོགས་པར་ཡོད་པར་བཤད་དོ། །དེ་
བཞིན་དུ་སྟོང་ཉིད་རྟོགས་པའི་རྦད་ཁམ་ཆེན་པོ་བྱེད་ཅིང་། འདི་ཐམས་ཅད་ཁྱབ་ལ་ཕྱལ་ཡུག་རང་
བྱུང་ལྷན་ཅིག་སྐྱེས་པའི་ཀུན་བཟང་ཡབ་ཡུམ་ཀྱི་རྣལ་འབྱོར་བ་ཡིན་ཞེས་ཟེར་ཞིང་། ཆད་སྒོམ་ཕོག་
ཅིང་ཉམས་སུ་ལེན་པ་པོ་རྣམས་ཀྱང་བླ་མའི་བཀའ་དྲིན་གྱིས་གྲོལ་ལོ། ། ས་
ཆོས་ཐམས་ཅད་མཉམ་པ་ཉིད་ཡིན་པས་གཙང་མི་གཙང་ལ་སོགས་མེད་ཟེར་ནས་མི་གཙང་
བ་ཟ་བ་ལ་སོགས་པ་དང་། གཅེར་རྒྱུག་བྱེད་པ་སོགས་རྣམས་ཀྱང་ལྟ་ལོག་ལ་བརྟེན་པའི་སྤྱོད་ལོག་
ཡིན་པས་སྤངས་དགོས་ཏེ། རྗེ་བཙུན་སྤྱན་རིས་གཟིགས་ཀྱི་དུས་འཁོར་འགྲེལ་ཆེན་དུ། དེ་ལྟར་
ནའང་སེམས་ཅན་རྣམས་ནི་བཅོམ་ལྡན་འདས་ཀྱིས་གསུངས་པ་ཟབ་ཅིང་རྒྱ་ཆེ་བའི་ཆོས་ཡོངས་སུ་
བརྟགས་ནས་མི་འཛིན་ཅིང་། སངས་རྒྱས་ཉིད་ཀྱི་སླད་དུ། བླ་མ་ཡང་ཡོངས་སུ་བརྟགས་ནས་མི་
བསྟེན་ཏེ། རྨོངས་པ་ཆེན་པོ་ཆགས་པས་ཟིལ་གྱིས་མནན་པར་གྱུར་བ་སྐྱེ་བ་འདི་ཉིད་ལ་བདག་ཅག་
རྣམས་ཀྱི་རུལ་བའི་ལུས་སངས་རྒྱས་ཉིད་ཀྱི་སྐུར་འགྱུར་རོ། །ཞེས་པའི་བསམ་པ་བརྐམ་ཆགས་
ཅན་རྣམས་མི་དགེ་བའི་བཤེས་གཉེན་དང་འཕྲད་པ་དང་། བླ་མ་དམ་པ་མ་ཡིན་པའི་མན་ངག་ལས་
འདིར་རྣམ་པར་སྣང་མཛད་ལ་སོགས་པའི་བདུད་རྩི་ལྔ་དང་གོ་ཀུ་ད་ཧ་ན་ལ་སོགས་པའི་ཤ་རྣམས་
ནི་བཟའ་བ་རང་བཞིན་གྱིས་དག་པར་དེ་བཞིན་གཤེགས་པས་གསུངས་པས་ཏེ། འདི་རྣམས་ཟོས་
པས་རྒས་པ་དང་འཆི་བ་མེད་པའི་ལུས་སུ་འགྱུར་ཞིང་རྡོ་རྗེ་སེམས་དཔའ་ཡང་མཆོག་སྦྱིན་པར་
འགྱུར་རོ། །ཞེས་པ་དང་། གཞན་ཡང་རྡོ་རྗེའི་རིགས་ལ་ཁྲོ་བོའི་རྒྱལ་བོའི་ཏིང་ངེ་འཛིན་གྱིས་སྲོག་
ཆགས་རྣམས་བསད་པར་བྱའོ་ཞེས་སོགས་ནས། དེ་ལྟར་གདུག་པའི་སློབ་དཔོན་གྱི་ཚིག་ཚད་མར་
བྱས་ནས་མི་དགེ་བཅུའི་ལས་ཀྱི་ལམ་རྣམ་པར་བྱེད་དོ། །སྦྱང་བ་མ་བྱས་པ་དང་། རྒྱས་པ་མ་བྱས་
པ་དང་། སྦར་བར་མ་བྱས་པ་དང་། བདུད་རྩིར་མ་བྱས་པའི་རྣམ་པར་སྣང་མཛད་ལ་སོགས་པ་རྣམས་
ཟ་བར་བྱེད་དོ། །བདུད་རྩི་ལྔ་བོ་དེ་རྣམས་ནི་ཟ་བ་བོ་དེ་ལ་སངས་རྒྱས་ཀྱི་ཡོན་ཏན་སྟེར་བར་བྱེད་
པར་མི་འགྱུར་ཏེ། སངས་རྒྱས་ཀྱི་གསུང་མ་རྟོགས་པའི་ཕྱིར་རོ། །འོ་ན་དེ་བཞིན་གཤེགས་པའི་
རྒྱུད་ཀྱི་རྒྱལ་བོ་ཐམས་ཅད་ལས་བདུད་རྩི་ལྔ་རྣམས་རྣལ་འབྱོར་བས་བཟའ་བར་བྱ་བར་གསུངས་པ་
མ་ཡིན་ནམ། འདིར་ཇི་ལྟར་འདི་རྣམས་བཀག་ཅེས་པ་འགའ་ཞིག་གི་བསམ་པ་འབྱུང་བར་འགྱུར་
185



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཏེ་དེའི་ཕྱིར་བརྗོད་པར་བྱའོ། །
འདིར་བྱིས་པའི་སྐྱེ་བོ་རྣམས་ཀྱིས་བརྗོད་པར་བྱ་བ་གང་ཡིན་པ་དེ་བཞིན་གཤེགས་པའི་རྒྱུད་
ཀྱི་རྒྱལ་བོ་ཐམས་ཅད་ལས་བདུད་རྩི་ལྔ་བོ་ལ་སོགས་པ་རྣམས་བཟའ་བར་གསུངས་པ་ནི་བདེན་ཏེ།
འོན་ཀྱང་རྣལ་འབྱོར་བ་རྣམས་ཀྱི་ཡིན་གྱི་ཐ་མལ་བའི་སེམས་ཅན་རྣམས་ཀྱིས་ནི་མ་ཡིན་ནོ། །
གང་དག་གི་སྔགས་ཀྱི་སྟོབས་སམ་བསམ་གཏན་གྱི་སྟོབས་ཀྱིས་སྦྱངས་བ་བྱས་པ་དང་རབ་
ཏུ་འབར་བ་བྱས་པ་དང་། བདུད་རྩིར་བྱས་པའི་དུག་རྣམས་ནི་དུག་མེད་པར་འགྱུར་བ་དང་ཆང་
རྣམས་ནི་འོ་མར་འགྱུར་བ་དང་། དུག་གི་ཆུ་ལ་སོགས་པའི་གདུག་པ་རྣམས་དང་སེམས་ཅན་རྣམས་
ལ་འཆི་བ་སྟེར་བར་བྱེད་པ་ལ་སོགས་པ་རྣམས་ནི་བཅུད་ལེན་དུ་འགྱུར་བ་དང་། རུས་པ་རྣམས་ནི་
མེ་ཏོག་ཏུ་འགྱུར་བ་དང་། སོ་རྣམས་ནི་མུ་ཏིག་གི་རྡོག་པར་འགྱུར་བ་དང་། ཐོད་པ་ནི་པད་མར་
འགྱུར་བ་དང་། ཤ་ནི་པུ་དྲ་ཀེ་ཤར་འགྱུར་བ་དང་། ཁྲག་ནི་སི་ཧྥ་ཀར་འགྱུར་བ་དང་། གཅི་བ་ནི་གླ་
རྩིར་འགྱུར་བ་དང་། ཁུ་བ་ནི་ག་པུར་དུ་འགྱུར་བ་དང་། བཤང་བ་ནི་བཞི་མཉམ་དུ་འགྱུར་བ་དང་།
བ་སྤུ་རྣམས་ནི་གུར་ཀུམ་གྱི་གེ་སར་དུ་འགྱུར་བ་སྟེ། དེ་ལ་གདུག་པའི་རྫས་དུ་མ་རྣམས་ནི་གདུག་
པའི་རང་བཞིན་ཡོངས་སུ་དོར་བའི་ཕྱིར། སྦྱང་བ་བྱས་པ་དང་། རྒྱས་པར་བྱས་པ་དང་། འབར་བ་
བྱས་པ་དང་། བདུད་རྩིར་བྱས་པ་རྣམས་དག་པའི་རང་བཞིན་དུ་དེ་བཞིན་གཤེགས་པས་རྒྱུད་ཀྱི་
རྒྱལ་བོ་ཐམས་ཅད་ལས་བཤད་པ་དེ་ནི་བདེན་ནོ། ། །
དུག་ལ་སོགས་པ་དག་པའི་རང་བཞིན་ཅན་བདུད་རྩིར་བྱས་པ་དེ་རྣམས་རྣལ་འབྱོར་བ་
རྣམས་ཀྱིས་ཟོས་པ་ཡང་ལུས་ལ་སྟོབས་ཆེན་པོ་རྒྱས་པར་འགྱུར་རོ། །བཤང་བ་ལ་སོགས་པ་དག་
པའི་རང་བཞིན་རྣམས་ལུས་ལ་བྱུགས་པས་ནི་མཆོག་གི་དྲི་རབ་ཏུ་ལྡང་བར་བྱེད་དོ། །དེའི་ཕྱིར་དེ་
བཞིན་གཤེགས་པས་གསུངས་པ་རྣམས་ནི་རྣལ་འབྱོར་བ་རྣམས་ཀྱིས་ཡིན་ནོ། །གཞན་ལྷ་དང་
སྔགས་མ་འགྲུབ་པའི་ཀླག་པའི་རྨོངས་པ་མཁས་པའི་མངོན་པའི་ང་རྒྱལ་དང་ལྡན་པ་ཆུ་སྐྱར་གྱི་རྒྱུ་
འཛིན་པ། ཚོགས་ཁང་དང་གཙུག་ལག་གི་རྫ་ས་ལ་མངོན་པར་ཆགས་པ་དང་ལྡན་པ། ཡི་དྭགས་
དང་དམྱལ་བའི་སྐྱེ་བ་འབྱུང་བ་ངེས་པར་བཅིངས་པ། རང་གི་དོན་དང་གཞན་གྱི་དོན་ཉམས་པ་རྒྱུད་
ལས་གསུངས་པའི་དོན་ལས་ཕྱིན་ཅི་ལོག་གི་དོན་སྟོན་པ་པོ། ཡོངས་སུ་བརྟགས་པ་མི་བྱེད་པའི་སྐྱེ་
།སྟེ། དེ་ལ་གདུག་པའི་མཉམ་དུ་འགྱུར་བ་དང་།
བྱས་པ་དང་། གངས་སུ་དོར་བའི་ཕྱིར།
186



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
བོ་བདུད་ཀྱི་རིས་ཆེན་པོ་རྣམས་ཀྱིས་བཟའ་བ་ནི་བཅོམ་ལྡན་འདས་ཀྱིས་གསུངས་པ་རྣམས་སུ་མི་
འགྱུར་རོ། །གདུག་པའི་སེམས་དང་ལྡན་པ་དེ་རྣམས་ཀྱིས་དུག་ལ་སོགས་པ་གདུག་པའི་རྫས་རྣམས་
དང་བདུད་རྩི་ལྔ་བོ་དེ་རྣམས་སྦྱང་བ་བྱས་པ་དང་། རྒྱས་པར་བྱས་པ་དང་། འབར་བ་བྱས་པ་དང་།
བདུད་རྩིར་བྱས་ཀྱང་བསྐལ་བ་དུ་མར་རྣམས་ཀྱིས་ཀྱང་གདུག་པའི་རང་བཞིན་ཡོངས་སུ་འདོར་
བར་མི་འགྱུར་ཞིང་། གདུག་པའི་རང་བཞིན་ཡོངས་སུ་མ་དོར་བའི་ཕྱིར་དག་པའི་རང་བཞིན་དུ་མི་
འགྱུར་རོ་ཞེས་སོགས་དང་། དེའི་ཕྱིར་ལས་དང་པོ་པས་རྣལ་འབྱོར་བའི་བྱ་བ་མི་བྱའོ། །རྣལ་འབྱོར་
བས་གྲུབ་པས་བྱ་བ་མི་བྱའོ། །གྲུབ་པས་ཐམས་ཅད་མཁྱེན་པའི་བྱ་བ་མི་བྱའོ། །ཞེས་སོགས་དང་། །
དེ་ལྟར་ན་བེ་རོ་ཙ་ནས་རྒྱ་གར་དུ་ཕྱིན་ཏེ་དེ་འདྲའི་ཟབ་ཆོས་དེ་བླངས་ནས་བོད་དུ་འོངས་
པའི་ཚེ་རྒྱ་གར་གྱི་པཎྜི་ཏ་རྣམས་ཀྱི་རྨི་ལམ་དུ་རྒྱ་གར་གྱི་ཉི་མ་བོད་ལ་ཤར་བ་ལ་སོགས་པ་རྨིས་
ཤིང་། རྒྱ་གར་གྱི་ལྗོན་ཤིང་རྣམས་ཀྱི་མགོ་བོད་ལ་བལྟས་པ་ལ་སོགས་པ་བྱུང་ནས། གཤེད་མ་
བཀྱེ་བས་མ་ཟིན་ནས་ཞེས་སོགས་དང་། བཻ་རོ་ཙ་ནས་རྒྱལ་བོ་ཁྲི་སྲོང་སྡེ་བཙན་ལ་ཆོས་དེ་བསྟན་
པ་ལ་བློན་པོ་རྣམས་ཀྱིས་ཕྲག་དོག་བྱས་ནས། ཁོང་རྒྱལ་མོ་ཚ་བ་རོང་ལ་བཅུང་[སྤྲུགཞེས་ཏེ་རྒྱལ་
མོ་རོང་ནི་འཇང་ཡུལ་དང་ཉེ་ཞིང་དམན་བརྩེ་ལ་ཐག་ཉེ་བ་ན་ཡོད། ཚ་བ་རོང་ནི་མདོ་ཁམས་ཀྱི་ལྷོ་
སྟོད་ན་ཡོད་པས་བར་ན་ཐག་ཤིན་ཏུ་རིང་བར་ཡོད་པའི་ཁྱད་ཡང་མ་ཕྱེད་སྣང་ན་ལེགས་བཤད་
ཉེས་བཤད་ཀྱི་ཁྱད་ཕྱེད་པ་ལྟ་ཅི་སྨོས། གལ་ཏེ་དེ་ལྟ་ན་མཁན་པོ་བོ་དྷི་ས་ཏཱ། སློབ་དཔོན་པདྨ་
འབྱུང་གནས་མཁས་མཆོག་ཀཱ་མ་ལ་ཤི་ལ། པཎ་ཆེན་བི་མ་ལ་མི་ཏྲ་ལ་སོགས་པ་བོད་དུ་བསྟན་པ་
གཞི་ནས་འཛུགས་ཤིང་། གསུང་རབ་རྒྱ་མཚོའི་ཚོགས་ཁྱེར་ནས་བྱོན་པ་རྣམས་ལའང་ལྟས་སྣ་
ཚོགས་དེ་དག་བྱུང་ནས་གཤེད་མ་བཀྱེའམ། ཇོ་བོ་ཆེན་པོ་རྗེ་གྲུབ་ཆེན་མི་དྲ་ཛོ་ཀི་པཎ་ཆེན་ཤཱཀྱ་ཤི་
ལ་སོགས་པ་པཎྜི་ཏ་མང་བོ་དང་། ལོ་ཆེན་རིན་ཆེན་བཟང་བོ། རྔོག་བློ་ལྡན་ཤེས་རབ། འབྲོག་མི་
ཤཱཀྱ་ཡེ་ཤེས། མར་བ་ཆོས་ཀྱི་བློ་གྲོས་ལ་སོགས་པའི་ལོ་ཙཱ་བ་མང་བོས་ཟབ་ཅིང་རྒྱ་ཆེ་བར་རང་
བཟོ་ཅན་སྐྱེ་བོས་བསྲེ་བསླད་མ་བྱས་པའི་གསུང་རབ་འདི་ཙམ་ཞིག་ཁྱེར། མདོ་རྒྱུད་མན་ངག་འདི་
ཙམ་ཞིག་བསྣམས་ནས་བྱོན་པ་ལའང་ལྟས་སོགས་དེ་དག་བྱུང་ནས་གཤེད་མ་བཀྱེའམ། དེའི་ཕྱིར་
རྫུན་ལ་རྫུན་བརྟེན་གྱི་གཏམ་རྒྱུད་མང་བོ་བསྒྲིགས་ནས་རྒྱལ་བ་སྲས་དང་བཅས་པའི་དགོངས་པ་
187



------------
ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཡིན་མིན་ཐེ་ཚོམ་ཟ་ཞིང་དྲི་མ་མེད་པའི་མདོ་རྒྱུད་དང་། རྒྱ་གར་མཁས་མང་གི་བསྟན་བཅོས་ཆེས་
མང་འདི་ཙམ་ཞིག་གི་ནང་ན་མིང་ཙམ་ཡང་མི་སྣང་བའི་མདོ་རྒྱུད་མན་ངག་ལ་མཁས་པ་སུ་ཞིག་
ཡིད་ཆེས་བྱེད། །
གཞན་ཡང་དྭགས་པོ་ལྷ་རྗེ་ལ་སོགས་པའི་གྲུབ་ཐོབ་རྣམས་ཀྱིས་ཐུགས་ཉམས་སུ་བཞེས་པ་
ཉུང་ལ་དྲིལ་བ་ཟབ་ལ་གོ་སླ་བའི། སངས་རྒྱས་ལག་བཅངས་སུ་གཏོད་པའི་གདམས་པ་ཞིག་རེ་
ཞིག་སྐལ་བ་དང་ལྡན་པ་མེད་པ་དང༌། ནཱ་རོ་ཆོས་དྲུག་གི་བསྟན་པ་ལ
དྭགས་པོའི་སློབ་མ་ཆེན་པོ་ཞིག་གིས་གཏེར་དུ་སྦས། དུས་ཕྱིས་ཁོང་རང་སྦེད་མཁན་ཉིད་ཀྱིས་སྐལ་
ལྡན་གྱི་སློབ་མ་མང་བོ་མཐོང་ནས་གཏེར་ནས་བཏོན་ཏེ། སྐལ་ལྡན་རྣམས་ལ་ཕོག་ནས་རིམ་པར་
བརྒྱུད་པའི་གདམས་ངག་(སེམས་ཉིད་ཡིད་བཞིན་ནོར་བུ་ཟེར་)ཡོད་པར་གྲགས་ཏེ། དེ་དེ་ཙམ་དུ་ཟབ་ཅིང་
སངས་རྒྱས་ལག་བཅངས་སུ་གཏོད་པ་ཡིན་ན། དེ་འབོགས་པར་རིགས་ཀྱི་ཚོགས་ཆེན་པོ་ནས་
བསྒྲུབ་དགོས་པའི་ནཱ་རོ་ཆོས་དྲུག་གིས་ཅི་བྱེད། དྭགས་པོ་ལྷ་རྗེའི་ཀརྨ་བ་དུས་གསུམ་མཁྱེན་པ་དང་།
རྣལ་འབྱོར་ཆོས་གཡུང་ལ་སོགས་པ་དང་། ཁམས་པ་རྡོར་རྒྱལ། དེའི་བུ་ཆེ་བཞི་ཆུང་བརྒྱད། ཆུང་
པ་རྒྱ། རྒོད་ཚང་པ། ཡང་དགོན་པ་ལ་སོགས་པ་རྣམས་སྐལ་བ་དམན་ལ། མདོ་ཤེས་རབ་སྙིང་བོ་
ཙམ རྙིང་མ་བ་གི་རུ་བ་)ཡང་དག་པར་མི་ཤེས་པའི་བཙུན་པའི་གཟུགས་ཅན་གྱི་སྐྱེ་བོ་དང༌། ཡུལ་མིའི་
ཚོགས་བླུན་པོ་རྣམས་སྐལ་བ་མཆོག་ཏུ་བཟང་བའི་བླུན་པོ་འགའ་ཞིག་འཇུག་ཡུལ་དུ་གྱུར་བའི་ཁྲིད་
ཟབ་མོ་དེ་ངོ་མཚར་ཆེ། མ་
ཡང་ཁ་ཅིག བཅོམ་ལྡན་འདས་ཤཱཀྱ་ཐུབ་པ་བས་སློབ་དཔོན་པདྨ་ཁྱད་པར་མང་བོའི་སྒོ་
ནས་ཆེས་ལྷག་སྟེ་བཅོམ་ལྡན་འདས་ཤཱཀྱ་ཐུབ་པ་མངལ་སྐྱེས་ཡིན། དགོངས་ལོ་བརྒྱད་ཅུ་ལས་མ་
ཐུབ་བོད་སྲིན་པོ་གདོང་དམར་གྱི་མི་དང་མི་མ་ཡིན་མ་ཐུལ། སློབ་དཔོན་རྫུས་སྐྱེས་ཡིན་ཅིང་སྐུ་ཚེ་
ཉི་ཟླ་དང་མཉམ་བོད་སྲིན་པོ་གདོང་དམར་གྱི་མི་དང་མི་མ་ཡིན་རྣམས་ཐུལ་ཞེས་སོགས་སྨྲ་ཞིང་།
རྔ་ཡབ་སྲིན་པོའི་གླིང་དུ་སློབ་དཔོན་པདྨ་ཉིད་ཀྱི་ཕོ་བྲང་དུ་ཕྱིན་ཏེ་སློབ་དཔོན་དེ་ཉིད་ཀྱིས་གནང་
ནས་ཁྱེར་འོངས་ཟེར་བའི་དཀྱིལ་འཁོར་མང་བོའི་ཆོ་ག་དང་མན་ངག་དང༌། ཟླ་བ་བྱུང་ངོ་ཅོག་གི་
ཚེས་བཅུ་ལ་སློབ་དཔོན་པདྨ་བོད་དུ་འབྱོན་པ་ཡིན་པས། མཆོད་པ་འབུལ་ཟེར་ནས་བླུན་པོ་མང་པོ་
188



པོད་གསུམ་པ།
ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
འཚོགས་ཏེ་གར་མཁན་གྱི་སྤྱོད་ཚུལ་ལྟ་བུ་བྱེད་པ་མང་བོ་སྣང་ངོ༌། །
གལ་ཏེ་སངས་རྒྱས་ཀྱི་བཀའ་ལས་འཇིག་རྟེན་གྱི་ཁམས་གཅིག་ཏུ་སངས་རྒྱས་གཉིས་འབྱུང་
བ་གནས་མ་ཡིན་ཞིང་གོ་སྐབས་མེད་དོ་ཞེས་གསུངས་ཏེ། ཞིང་ཁམས་འདི་ལྟ་བུ་ཞིག་ཏུ་རྒྱུད་ཐ་
དད་པའི་སངས་རྒྱས་སྤྲུལ་པའི་སྐུ་མཛད་པ་བཅུ་གཉིས་བསྟན་པ་སངས་རྒྱ་བའི་སངས་རྒྱས་མཉམ་
པོ་གཉིས་ཡང་གཅིག་ཆར་མི་འབྱུང་བར་བཤད་པ་ལ། བསྟན་པ་འདིའི་བདག་པོ་སངས་རྒྱས་ཤཱཀྱ་
ཐུབ་པ་འཁྲུངས་ཤིང་སངས་རྒྱས་ པའི་ཡུལ་དེའམ། དེ་དང་ཉེ་བའི་ཡུལ་ཕྱོགས་སུ་བསྟན་པའི་
བདག་པོ་དེ་ལས་ལྷག་པའི་སྟོན་པ་འབྱུང་བར་འདོད་པ་ནི་བླུན་པོ་སྟེ། དམྱལ་བ་ཐམས་ཅད་དང་ཡི་
དྭགས་ཕལ་ཆེ་བའང་རྫུས་སྐྱེས་དང་ཚེ་ཤིན་ཏུ་རིང་བོར་ཐུབ་པའི་ཕྱིར། བཅོམ་ལྡན་འདས་ཤཱཀྱ་
ཐུབ་པ་བས་ཁྱད་པར་དུ་འཕགས་པར་འགྱུར་ལ་སློབ་དཔོན་པདྨས་བོད་ཡུལ་གྱི་མི་དང་། མི་མ་
ཡིན་མ་རུང་པ་ཐུལ་བ་ཡང་བཅོམ་ལྡན་འདས་ཉིད་ཀྱིས་བྱིན་ཀྱིས་བརླབས་པའི་འཕྲིན་ལས་ཁོ་ན་
སྟེ༑ དཔལ་ཆོས་ཀྱི་གྲགས་པས། གང་ཡང་རྒྱུད་རིག་འགའ་ཞིག་གིས། །གསང་སྔགས་འགའ་ཞིག་
བྱེད་འགྱུར་བ། །དེ་དག་གིས་དེ་གཙོ་བོའི་མཐུ། །དེས་བཤད་རིགས་པ་འཇུག་ཕྱིར་རོ།། ཞེས་དང་།
མཐུ་དང་ལྡན་པས་བྱིན་གྱིས་རླབས་པའི་ཕྱིར་ཞེས་བཤད་པ་ལྟར་རོ།། གར་ཏེ་བཅོམ་ལྡན་འདས་
ཀྱིས་བོད་ཡུལ་གྱི་མི་དང་མི་མ་ཡིན་ཐུལ་ན་ཡུལ་འདིར་དངོས་སུ་བྱོན་ཏེ་ཅིའི་ཕྱིར་ཆོས་མི་གསུངས།
དེ་ལྟར་མཛད་པའི་ཕྱིར་སློབ་དཔོན་པདྨ་ལྷག་པར་བསྒྲུབ་པོ་ཞེ་ན། འོ་ན་དེ་སྐད་སྨྲ་བའི་སྐྱེས་བུ་དེ་
ཡང་སློབ་དཔོན་པདྨ་བས་ཡང་ལྷག་པར་འགྱུར་དེ། སློབ་དཔོན་པདྨ་དངོས་སུ་བྱོན་ནས་མ་བཏུལ་
ཞིང་དངོས་སུ་ཆོས་མ་གསུངས་པའི་སྐྱེ་བོ་མང་བོ་ཁྱོད་ཀྱིས་བཏུལ་ཞིང་ཟབ་ཆོས་བསྟན་པར་ཁས་
ལེན་པའི་ཕྱིར་རོ། །དེས་ན་དེ་སྐད་སྨྲ་བའི་སྐྱེས་བུ་དེས་རྔ་ཡབ་གླིང་ནས་ཁྱེར་འོངས་ཟེར་བའི་རྒྱུད་
དང་དཀྱིལ་འཁོར་མང་བོའི་ཆོ་ག་དང་། མན་ངག་ སྒྲུབ་པ་བཀའ་བརྒྱད་སོགས་)དེ་རྣམས་འཛམ་བུའི་གླིང་
ན་མེད་པར་མཐོང་ནས་གླིང་ཕྲན་རྔ་ཡབ་ནས་བླང་ཞེས་རྫུན་སྒྲོགས་པ་མ་ཡིན་པར་གྱུར་ཅིག
ཡང་ཚེས་བཅུའི་མཆོད་པ་ཞེས་པ་བདེ་མཆོག་དང་། རྡོ་རྗེ་རྣལ་འབྱོར་མའི་ཆོས་སྐོར་ཁུངས་
མ་ལས་བཤད་པ་ནི་ཡོད་ལ། སློབ་དཔོན་པདྨ་ཕྱག་རྒྱ་ཆེན་པོའི་གྲུབ་པ་བརྙེས་ཤིང་བོད་ཁ་བ་ཅན་
པ་ལ་ཤིན་ཏུ་བཀའ་དྲིན་ཆེ་བའི་ཕྱིར། དེ་ལ་མཆོད་པ་འབུལ་བ་འཐད་ནའང་ཚེས་བཅུ་ཁོ་ན་ལ་འབྱོན་
189



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཞེས་པ་ལ་སྒྲུབ་བྱེད་ཡང་དག་མེད་དེ། གདུལ་བྱ་འདུལ་བའི་དབང་གིས་ངེས་པ་མེད་པའི་ཕྱིར་རོ། །
དེ་དུས་འབྱོན་པ་ཁོང་རང་ཉིད་ཀྱིས་ཞལ་གྱིས་བཞེས་སོ་ཞེ་ན་རྫུན་སྨྲ་བ་མ་ཡིན་པར་གྱུར་ཅིག
ཡང་མ་ཎིའི་ཆོས་སྐོར་མང་བོ་གཏེར་ནས་ཐོན་པ་ཡིན་ཟེར་བ་སྣང་སྟེ། མདོ་ཟ་མ་ཏོག་བཀོད་
པ་ཆོས་རྒྱལ་སྲོང་བཙན་སྒམ་པོའི་དུས་ནས་འགྱུར་ཞིང་དེ་གཏེར་དུ་སྦས་པ་མེད་ལ། དེ་བས་གཏེར་
ནས་ཐོན་པར་རློམས་པ་དེ་རྣམས་མི་ལྷག་པའི་ཕྱིར་གཏེར་དུ་སྦས་བ་མི་བདེན་ཞིང་སཾ་སྐྲྀ་ཏིའི་སྐད་
ཀྱི་ཡི་གེ་རྣམས་འཕྲུལ་ཏེ། བོད་སྐད་ཀྱི་འབྲུ་ནོན་བྱས་པ་ལ་སོགས་པ་ནོར་བ་མང་བོ་སྣང་བའི་ཕྱིར་
གཏེར་འདོན་མཁན་དུ་རློམ་པ་དེ་ཉིད་ཀྱིས་བྱས་པ་ཡིན་མཆི་མོད། དེ་ལྟ་ནའང་ཆོས་ཟབ་མོ་འདི་
དར་བར་བྱས་པའི་ཆ་ནས་རྗེས་སུ་ཡི་རང༌། །
གཞན་ཡང་སངས་རྒྱས་ཞག་བདུན་མ་ཟེར་བའི་ཆོས་ཟབ་ཏུ་རློམ་པ་གྲག་སྟེ། དོན་ལ་ཆོས་
ཟབ་མོ་ཁྱད་པར་ཅན་གཅིག་ཡིན་ཅིང་། དེས་སྐྱེ་བོ་མང་བོ་ལ་ཕན་ཐོགས་ན་ཅི་མ་རུང་སྙམ་ནས་
གཞན་སྤྲོ་བ་བསྐྱེད་པའི་ཕྱིར་དེ་ལྟའི་མིང་འདོག་ཆེན་པོ་བྱས་པ་ཡིན་ན་ལེགས་ཀྱི། གཞན་དུ་ན་ས་
བཅུ་ཐོབ་པ་རྣམས་ལ་སྟོན་མཛོད། དེ་འབོགས་མཁན་ཁྱེད་རང་ཉིད་སངས་རྒྱས་ལགས་སམ་བླུན་
པོ་མགོ་བོ་མ་སྐོར་མཛོད། །
གཞན་ཡང་གཏུམ་མོ་ཞག་བདུན་མ་ཞེས་པ་བསྒོམས་པས་ཞག་བདུན་ལ་དྲོད་ཆེན་པོ་སྐྱེ་ཞིང་
རས་རྐྱང་ཐུབ་པའི་སངས་རྒྱས་ཀྱི་ཉེ་ལམ་ཁྱད་པར་ཅན་དུ་རློམ་པ་གྲག་སྟེ། དྲི་མ་མེད་པའི་རྒྱུད་སྡེ་
དང་མན་ངག་ཅན་ནས་གསུངས་པའི་གཏུམ་མོའི་ལམ་ཞེས་པ་ནི་རྡོ་རྗེ་འཆང་གིས་རྒྱུད་སྡེ་རྣམ་དག་
དུ་གསུངས་པ་བཞིན། རྣལ་འབྱོར་དབང་ཕྱུག་རྣམས་ཀྱིས་ཐུགས་ཉམས་སུ་བཞེས་པའི་རླུང་གི་རྣལ་
འབྱོར་ཁྱད་པར་ཅན་དང་དམིགས་པ་ཁྱད་པར་ཅན་ནམ། འཛིན་མེད་ཀྱི་ལམ་བསྒོམས་པས་གཏུམ་
མོའི་མེ་འབར་ཏེ་སྤྱི་བོའི་ཧཾ་ཡིག་ཞུ་བའི་བདེ་དྲོད་ཁྱད་པར་ཅན་རྒྱུད་ལ་སྐྱེས་ནས་རས་རྐྱང་ཐུབ་པ་
ཡིན་ན་སངས་རྒྱས་ཀྱི་རྒྱུར་འགྱུར་བའི་གཏུམ་མོའི་ལམ་ཡིན་མོད། དེ་ལས་གཞན་པའི་རླུང་སྦྱོར་
དང་དམིགས་པ་ཕྲན་ཚེགས་རྣོན་པོ་འགའ་རེས་དྲོད་འཕྲལ་དུ་སྐྱེ་བ་ཕྱི་རོལ་མུ་སྟེགས་ཅན་ལའང་
ཡོད་པའི་ཕྱིར། བདེ་དྲོད་དང་བདེ་སྟོང་གི་ཉམས་ཀྱིས་མ་བརྒྱན་པའི་རེ་ཞིག་རས་རྐྱང་ཐུབ་པ་ཙམ་
ལ་སྙིང་བོ་མེད་དོ། །དེས་ན་ཅི་འདྲ་ཡིན་མི་ཤེས་པའི་ཉམས་ལེན་དེ་འདྲ་བོར་ནས་རྣལ་འབྱོར་གྱི་
190



ཉ་དབོན་ཀུན་དགའ་དཔལ། ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
དབང་ཕྱུག་ཆེན་པོ་ཤྲཱི་ཛ་ལན་དྷ་ར་བའི་མན་ངག་ལ་བརྟེན་ནས། བརྟུལ་ཞུགས་སྤྱོད་པ་ནག་པོ་པའི་
གཏུམ་མོའི་ལམ་ཡོངས་སུ་རྫོགས་པ་ཞེས་བྱ་བའི་ལམ་བསྒོམས་ན་ཁེ་ཆེའོ། ། །
གཞན་ཡང་ནང་བ་སངས་རྒྱས་པའི་ཐེག་པ་ལ་ཐེག་པ་རིམ་པ་དགུར་བྱས་ནས། དུས་འཁོར་
བདེ་དགྱེས་ལ་སོགས་པ་ཐེག་པ་འོག་མར་བྱས་ཏེ་དེ་བས་གོང་ནས་གོང་དུ་ཆེས་ཁྱད་པར་དུ་འཕགས་
པའི་ཐེག་པ་ཨ་ནུ་ཡོ་ག ཨ་ཏི་ཡོ་ག མཧཱ་ཡོ་ག ཞེས་པ་ཡོད་པར་འདོད་ཅིང་། ཀུན་བྱེད་རིག་པའི་
རྒྱལ་བོ་རྫོགས་པ་ཆེན་པོའི་དོན་མ་བསྟན་པས་བདེ་དགྱེས་སོགས་ཐེག་པ་དམའ་འོ་ཟེར་ཏེ། སྤྱིར་
བོད་ཡུལ་འདི་ན་གསང་སྔགས་ལ་གསར་རྙིང་གཉིས་ཞེས་གྲགས་ཤིང་། གསང་སྔགས་རྙིང་མ་ཞེས་
སློབ་དཔོན་པདྨ་དང་པཎྜི་ཏ་བི་མ་ལ་མི་ཏྲ། རྒྱལ་བོ་ཁྲི་སྲོང་ལྡེ་བཙན་གྱིས་སྤྱན་དྲངས་ཏེ་ལོ་ཙཱ་བ་བེ་
རོ་ཙ་ན་གཉགས་ཛྙཱ་ན་ཀུ་མཱ་ར་ལ་སོགས་པའི་བསྒྱུར་ཟེར་བ་དང་། ལ་ལ་འབྲུ་ཤའི་ཡུལ་དུ་བསྒྱུར་
ཟེར་བ་དང་། རིག་འཛིན་དགའ་རབ་རྡོ་རྗེ་མཁས་པ་ཤྲཱི་སིང་ཧ་ལ་སོགས་པ་ལ་བརྟེན་ནས་བསྒྱུར་
ཟེར་བའི་རྒྱུད་དང་། རྒྱ་གར་གྱི་མཁས་པ་སྒེག་པ་རྡོ་རྗེ་ལ་སོགས་པས་བྱས་ཟེར་བའི་འགྲེལ་བ་
མང་བོ་སྣང་ངོ༌། །སྔོན་རྒྱལ་བོ་ཁྲི་སྲོང་ལྡེ་བཙན་གྱིས་བོད་དུ་སངས་རྒྱས་ཀྱི་བསྟན་པ་འཛུག་པའི་
དུས་སུ། དམ་པའི་ཆོས་འདུལ་བ་བསྟན་བའི་གཞི་མ་ཡིན་པས། མཁན་པོ་བྷོ་ཏི་ས་ཏྭ་སྤྱན་དྲངས་
ཏེ། བོད་ལ་བཙུན་པ་འོང་མི་འོང་ ་ཚད་དོ་ཞེས་ཚད་མི་ ཞེས་སད་དེ་སད་མི་མི་བདུན་རབ་ཏུ་བྱུང་སྟེ།
རིམ་གྱིས་པཎྜི་ཏ་དང་ལོ་ཙཱ་བ་མང་པོས་སྡེ་སྣོད་གསུམ་བསྒྱུར། སྔགས་ཀྱི་ཡང་རྣལ་འབྱོར་རྒྱུད་
མན་ཆད་ཅི་རིགས་སུ་བསྒྱུར་ལ། བླ་མེད་ཀྱི་རྒྱུད་ནི་དབང་བོ་དམན་པ་རྣམས་ལ་གསང་དགོས་
པས་ཐབས་དང་ཤེས་རབ་ཟབ་མོའི་ལམ་དགོངས་པའི་སྐད་ཀྱིས་གསུངས་པ་མང་ཞིང་། དེར་བཤད་
པའི་སྲོག་ཆགས་གསོད་པ་དང་། བུད་མེད་བསྟེན་པ་ལ་སོགས་པ་སྒྲ་ཇི་བཞིན་པར་བཟུང་སྟེ་རབ་
བྱུང་གི་བསྟན་པ་ཉམས་ཀྱིས་དོགས་ནས། བླ་མེད་ཀྱི་རྒྱུད་གཏན་ནས་མ་བསྒྱུར་ཅིག་ཅེས་བཀས་
བཅད་ཅེས་བཀས་བཅད་ཁུངས་མ་ལས་བྱུང་ཞིང་། སྤྱིར་བཀའ་ཆེམས་དང་བཀས་བཅད་རྣམས་ལ་
ཡང་སྐྱེ་བོ་རང་བཟོ་ཅན་མང་པོས་བསྲེ་བསླད་བྱས་པའི་སྟོབས་ཀྱིས་མི་མཐུན་ (པ)སྣ་ཚོགས་སྣང་
སྟེ༑ དཔེ་ལ་ལར་རྒྱུད་སྡེ་འོག་མ་གསུམ་བསྒྱུར་ཞིང་བླ་མེད་མ་བསྒྱུར་ཅིག་ཅེས་བཀས་བཅད་པར་
བཤད་ལ། ལ་ལར་བྱ་སྤྱོད་བསྒྱུར་ཞིང་གོང་མ་གཉིས་མ་བསྒྱུར་ཞེས་པ་དང་། ལ་ལར་བྱ་རྒྱུད་དང་
191



ཀ 1:|:ཀར་
ཇོ་ནང་དཔེ་ཚོགས།
1: 1:|: སྤྱིའི་དེབ་སོ་གཉིས་པ།
ཤེས་རབ་ཀྱི་རྒྱུད་མ་བསྒྱུར་ཞིང་ཐབས་རྒྱུད་བསྒྱུར་ཟེར་དེ། །
ལོ་ཙཱ་བ་མགོས་ཁུག་པའི་སྔགས་ལོག་སུན་འབྱིན་དུ། རྒྱལ་བོ་ཁྲི་སྲུང་ལྡེ་བཙན་གྱི་དུས་སུ་
རྒྱུད་སྡེ་འོག་མ་གསུམ་བསྒྱུར་བླ་མེད་མ་བསྒྱུར། དེ་ནས་མི་རབས་གཅིག་ན་ལོ་ཙཱ་བ་སྐ་བ་དཔལ་
བརྩེགས་དང་། ལྕེ་བཀྲ་ཤིས་ཀྱི་གསང་འདུས་ཟླ་གསང་ཐིག་ལེ་སངས་རྒྱས་མཉམ་སྦྱོར་སྒྱུ་འཕྲུལ་
དྲྭ་བ་རྣམས་བསྒྱུར་ཞེས་འབྱུང་ཞིང་། ད་
བདག་ཉིད་ཆེན་པོ་རིན་ཆེན་བཟང་བོའི་སྔགས་ལོག་སུན་འབྱིན་ལས། རྒྱུད་སྡེ་འོག་མ་གསུམ་
བསྒྱུར་བ་བཀག་པའི་གསལ་ཀ་མ་མཛད་ཅིང་། བླ་མེད་བསྒྱུར་བ་དང་སྤྱོད་པའང་གཏན་ནས་
བཀག་ཅེས་གསུངས། མངའ་བདག་ཁྲི་རལ་གྱིས་བཀས་བཅད་དུ་གསང་སྔགས་གཏན་ནས་མ་
བསྒྱུར་ཅིག་ཅེས་བཤད་དོ། །གསང་སྔགས་སྔ་འགྱུར་དུ་གྲགས་པའི་རྒྱུད་དང་མན་ངག་དང་སྒྲུབ་
ཐབས་ལ་སོགས་པ་ཕལ་ཆེར་ནི་བླ་མེད་ཀྱི་ལུགས་འབའ་ཞིག་ལ་བརྟེན་པར་སྣང་ཞིང་། རྒྱལ་བོ་ཁྲོ་
སྲུང་ལྡེ་བཙན་གྱི་དུས་སུ་རྒྱ་གར་དང་རྒྱ་ནག་ནས་བསྒྱུར་བའི་མདོ་རྒྱུད་བསྟན་བཅོས་འགྱུར་རོ་ཚལ་
དཀར་ཆག་དུ་བཏབ་པའི་དཀར་ཆག་ཆེན་མོ་ལྡན་དཀར་མ་དང་། འཆིམས་ཕུ་མ་དང་། འཕང་ཐང་
མ་དང་། མངའ་བདག་ཁྲི་རལ་གྱིས་བཀའ་བསྩལ་ཏེ། བོད་ཀྱི་མཁན་པོ་རཏྣ་རཀྵི་ཏི་སོགས་དང་ལོ་
ཆེན་ཡེ་ཤེས་སྡེ་ལ་སོགས་པས་སྔར་བསྒྱུར་བ་དང་། ཞུ་ཆེན་བྱས་པ་ཐམས་ཅད་དཀར་ཆག་ཏུ་བྲིས་
ཤིག་ཅེས་གསུངས་བ་བཞིན་སྐད་གསར་བཅད་ཀྱིས་བཅོས་པ་རྣམས་གང་ན་ཡང་རྙིང་མའི་རྒྱུད་
དང་འགྲེལ་བ་ལ་སོགས་པའི་མིང་མི་སྣང་ཞིང་། །
ལོ་ཙཱ་བ་རིན་ཆེན་བཟང་བོས་མཛད་པའི་སྔགས་ལོག་སུན་འབྱིན་ལས། དེ་ལྟར་གསང་
སྔགས་ཀྱི་སྒོ་བཞི་གསུངས་པ་ལས། རྣལ་འབྱོར་ཆེན་པོའི་རྒྱུད་ནི་སྟོན་པས་ཀྱང་དུས་ཐམས་ཅད་ལ་
སྟོན་པར་མ་མཛད་ཤིན་ཏུ་གསང་བ་ཉིད་དུ་གསུངས་པ། ཤེས་རབ་ཤིན་ཏུ་ཆེ་བ་དང་ལྡན་པའི་སྤྱོད་
ཡུལ་དུ་གསུངས་ཤིང་། གསང་པའི་དོན་སྦས་ཏེ་བཀའ་བསྩལ་བས་དགོངས་པས་གསུངས་པ་ཡང་
ཤིན་ཏུ་མང་བའི་ཕྱིར་ཀུན་གྱི་ཐུན་མོང་མ་ཡིན་ཞིང༌། རྟོགས་པར་དཀའ་ལ་དགོངས་པའི་དོན་མ་
ཤེས་ཏེ་སྒྲ་ཇི་བཞིན་པའི་རྗེས་སུ་འབྲང་ནས་འཕགས་པའི་ལམ་དང་གོལ་ཞིང་ལོག་པར་སྤྱོད་པར་
འགྱུར་བའི་ཉེས་པ་ཡང་ཆེན་པོ་ཡོད་པས། དམ་པའི་ཆོས་བོད་དུ་བསྒྱུར་བའི་དུས་སྐབས་སུ་ཡང་།
192



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
རྣལ་འབྱོར་ཆེན་པོའི་རྒྱུད་བསྒྱུར་བ་དང་སྤྱོད་པ་ཡང་གཏན་བཀག་པ་ལས་ཕྱིའི་བསྟན་པ་གནས་
པའི་ཆ་ཉམས་ཤིང་ལྷ་དང་མིའི་གཞུང་ལུགས་བཟང་བོ་ཕལ་ཆེར་ནུས་ནུབ་ པའི་སྐབས་སུ་ཡང་
སྔར་གསུངས་ཏེ། རྒྱུད་ཀྱི་རྩ་བ་འགའ་ཙམ་བསྒྱུར་ནས་སྦས་པ་འཕེལ་བ་ལ་ལུང་དང་མན་ངག་མེད་
པར་སྒྲ་ཇི་བཞིན་དུ་བཟུང་བ་དང་། ལོག་པར་སྤྱོད་པའི་གང་ཟག་གཞན་གྱིས་རང་བཟོར་བརྩམས་
པ་དུ་མས་ཀྱང་བསླད་པར་གྱུར་བའི་། གསང་སྔགས་ཀྱི་སྤྱོད་པ་སྐྱོན་མེད་པ་ལམ་གྱི་དམ་པར་གྱུར་
བ་དེ་ཚུལ་མ་ཡིན་པར་སྤྱད་པའི་རྒྱུས་འགྲོ་བ་མང་པོ་ཆུད་ཟ་ཞིང་གསང་སྔགས་ལའང་ལོག་པར་
སྤྱོད་པར་འགྱུར་བ་དང་། ཁ་ཅིག་ནི་ཚིག་གི་ཚུལ་འདིའི་ནི། འདི་ནི་སངས་རྒྱས་ཀྱི་བཀའ་མ་ཡིན་
ནོ་ཞེས་བསྐུར་བ་འདེབས་པའི་གཞིར་གྱུར་བ་ཡིན་ལ། དེ་དག་ཀྱང་དགོངས་པའི་དོན་མ་ཤེས་ཤིང་
སྒྲ་ཇི་བཞིན་དུ་བཟུང་བ་ཁོ་ན་ལས་གྱུར་བ་ཡིན་ནོ། །དེ་བས་ན་ཉེས་པ་དེ་དག་བསལ་བའི་ཕྱིར་
ཐེག་པའི་ཁྱད་པར་ལེགས་པར་རྟོགས་ཤིང་ལུང་དང་མན་ངག་ཕྱིན་ཅི་མ་ལོག་པར་ཐོབ་པའི་མཁས་
པས་འབད་པར་བྱ་བ་ཡིན་པས། བདག་ཅག་གི་བླ་མ་དམ་པའི་ཞལ་སྔ་ནས་ཀྱི་ལུང་དང་རིགས་
པའི་གཙུག་ལག་ལ་བརྟེན་ནས་མདོ་ནས་ཙམ་དུ་མཛད་ཅེས་སོགས་གསུངས་ཏེ། བླ་མ་དམ་པ་ཞེས་
པ་ནི་ལྷ་བླ་མ་ཡེ་ཤེས་འོད་དེ། དེ་ལ་སྔར་གསང་སྟེ་རྒྱུད་ཀྱི་རྩ་བ་འགའ་བསྒྱུར་ནས་སྤས་པ་འཕེལ་
བ་ལ་ཕྱིས་རང་བཟོར་བརྩམས་པ་དུ་མས་སླད་པར་གྱུར་བ་ཤེས་པར་བྱ་བའི་ཕྱིར། ལོ་ཆེན་དེ་ཉིད་
ཀྱིས་སློབ་མ་པུ་རངས་ཀྱི་རྒྱལ་བོ་ལོ་ཙཱ་བ་ལྷ་བླ་མ་ཞི་བ་འོད་ཀྱིས་རྙིང་མར་གྲགས་པའི་རྒྱུད་འགྲེལ་
སྒྲུབ་ཐབས་སོགས་འདི་དང་འདི་དག བོད་ཀྱིས་རང་བཟོར་བརྩམས་ཞེས་པའི་སྔགས་ལོག་སུན་
འབྱིན་མཛད། ལོ་ཙཱ་བ་ཆེན་པོ་མགོས་ཁུག་པ་ལྷས་བཙས་ཀྱིས་ཀྱང་སྔགས་ལོག་སུན་འབྱིན་མཛད།
ཆོས་རྗེ་ས་སྐྱ་པཎྜི་ཏས་ཀྱང་། གོང་དུ་སྨོས་པའི་ལོ་ཆེན་སོགས་བཞི་བོ་དེས་སྔགས་ལོག་སུན་འབྱིན་
གྱི་བསྟན་བཅོས་མཛད་པའི་སྟོབས་ཀྱིས། ས་སྐྱ་བ་ཆེན་བོ་ཡན་ཆད་དུ་ཆོས་ལོག་སྤྱོད་པ་ཅུང་ཟད་
ཉུང་ཞེས་གསུངས། དེ་ལྟར་ན་གསུང་རབ་རྒྱ་མཚོ་ལྟ་བུ་ལ་སྦྱངས་ཤིང་མཁས་པའི་གོ་འཕང་ཐོབ་
པའི་བོད་ཀྱི་མཁས་པ་ཕལ་ཆེར་རྙིང་མ་ཞེས་པའི་རྒྱུད་འདི་རྣམས་རྒྱུད་རྣམ་དག་མ་ཡིན་ཞིང་། དེ་
ལ་བརྟེན་པའི་རྒྱུད་འགྲེལ་མན་ངག་སྒྲུབ་ཐབས་སོགས་ཕལ་ཆེ་བའང་རྫུན་ལ་རྫུན་བརྟེན་ཡིན་ཏེ།
སློབ་དཔོན་པདྨ་དང་པཎ་ཆེན་བི་མ་ལ་མི་ཏྲ་སོགས་ཀྱིས་པཎྜི་ཏ་བྱས་ནས་བསྒྱུར་བའི་རྒྱུད་འགྲེལ་
པ
ཏ
or
193



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
མན་ངག་སྒྲུབ་ཐབས་སོགས་ཡིན་ན། མངའ་བདག་ཁྲི་རལ་བ་ཡན་ཆད་ཀྱི་དཀར་ཆག་བོད་ཁམས་
སུ་དམ་པའི་ཆོས་འགྱུར་རོ་ཚལ་གྱི་མཚན་སྨོས་པའི་ནང་དུའང་འོང་བར་རིགས་ལ། གལ་ཏེ་རྒྱལ་
པོས་བཀས་བཅད་དེ་བསྒྱུར་དུ་མ་གནང་བས་དེ་དུས་མ་བསྒྱུར་ཞིང་། པཎ་ཆེན་དེ་དག་གི་ཕྱག་ན་
རྙིང་མར་གྲགས་པ་འདི་རྣམས་ཀྱི་རྒྱ་དཔེ་ཡོད་དོ་ཞེ་ན། འོ་ན་བསམ་ཡས་སོགས་སུ་ཡོད་དགོས་
ཤིང་སྐྱེ་བོ་གཞན་གྱིས་ཀྱང་མཐོང་སྲིད་པ་ལས། བོད་ཀྱི་རྒྱལ་ཁམས་སུ་གང་ནའང་རྙིང་མར་གྲགས་
པའི་རྒྱུད་འགྲེལ་མན་ངག་སྒྲུབ་ཐབས་སོགས་མདོ་འདིའི་རྒྱ་དཔེ་སུས་ཀྱང་མཐོང་བ་ནི་མི་སྣང་ངོ༌། །
དེ་ལྟར་ན་འདི་རྣམས་མངའ་བདག་ཁྲི་རལ་ཡན་ཆད་ཀྱི་དུས་སུ་མེད་ཅིང་། གླང་དར་མས་བསྟན་པ་
བསྣུབས་དུས་བསྒྱུར་བར་ནི་ཁྱེད་རང་ཡང་ཁས་མི་ལེན་ཏེ། ཕྱིས་ལོ་སྟོན་ལ་སོགས་པས་དབུས་
གཙང་དུ་བསྟན་པ་བཙུག་པའི་དུས་མན་ཆད་དུ་ནི། རྙིང་མའི་སྒྱུར་བྱེད་དུ་འདོད་པའི་ལོ་པཎ་དེ་
རྣམས་མི་བཞུགས་པ་ལ་སོགས་པ་རྒྱུ་མཚན་མང་བོ་ཡོད་པའི་ཕྱིར་རོ། །འདི་དག་བོད་རྒད་པོ་རྡོ་རྗེ་
འཛིན་པ་ཆེན་པོར་རློམ་པ་འགའ་ཞིག་གིས། རྒྱུད་འགྲེལ་མན་ངག་སྒྲུབ་ཐབས་རྣམ་པར་དག་པ་
འགའ་ཞིག་ལ་བརྟེན་ནས་རང་བཟོར་བརྩམས་པའོ་ཞེས་གསུངས་སོ། །
བཅོམ་ལྡན་རལ་གྲིས་ཐོག་མར་རྙིང་མ་ཆོས་ནོར་བ་ཡིན་ཞེས་གསུང་ཞིང་ཕྱིས་བསམ་ཡས་
ནས་གསར་རྙིང་གསང་སྙིང་གི་རྒྱ་དཔེ་རྙེད་པས་ཡང་དག་ཡིན་པར་འདུག་ཅེས་གསུངས་ལ། མཁན་ཆེན་
ཐར་བ་ལོ་ཙཱ་བའི་གསུང་གི་ཕུར་བ་རྩ་དུམ་གྱི་རྒྱ་དཔེ་བལ་བོར་སྣང་བས་རྙིང་མའི་རྒྱུད་ཡང་དག་
ཡིན་པར་འདུག་ཅེས་གསུང་བ་ལ་མཁས་པ་དག་ན་རེ། རྙིང་མའི་རྒྱུད་འགྲེལ་རྣམས་བཀའ་རྣམ་
དག་མིན་ཟེར་བ་མ་བཟོད་ནས་རྙིང་མའི་ཕྱོགས་འཛིན་ཅན་གཅིག་གིས་རྒྱ་བལ་དུ་ཕྱིན་ཏེ། གསར་
རྙིང་གསང་སྙིང་)རྒྱ་དཔེར་བྲིས་ཏེ་བསམ་ཡས་སུ་བཞག་པ་ཡིན་ཅིང་ཕུར་བ་རྩ་དུམ་ཡང་རྒྱ་དཔེར་བྲིས་ཏེ།
བལ་བོར་བཞག་པ་ཡིན་ནོ་ཞེས་གསུངས་ཤིང་མའི་མིང་དོན་རྟགས་དང་བཅས་པ་གསུང་ཞིང་།
བཅོམ་རལ་ཡང་ཐུགས་ཆུང་རྩིང་ཞིང་ཞིབ་དུ་མ་བརྟགས་པར་ཁ་ཚོན་གཅོད་སྔ་མཛད་པ་ཞིག་ཡོད་
པར་འདུག་སྟེ། སྔར་དུས་འཁོར་ཡང་ཆོས་མིན་ཞེས་རེ་ཞིག་བསྐུར་བ་བཏབ་གདའ། མཁན་ཆེན་
ཐར་ལོ་པ་ཡང་རེ་འགའ་སྐད་དོད་ཐད་གཟིགས་པ་གཅིག་ཐུགས་ལ་མ་ཤར་བ་དང་མང་པོའི་
བརྟགས་དཔྱད་མི་མཛད་པའང་སྲིད་ཀྱིན་ཡོད་པར་སྣང་སྟེ། ཁོང་པ་དང་དཔང་ལོ་ཙཱ་བ་བལ་བོར་
194



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
དུས་མཉམ་དུ་བཞུགས་དུས་ངས་བོད་དུ་སྔར་མ་འགྱུར་བའི་རྒྱུད་གཅིག་རྙེད་གསུང་ཟེར། དཔང་ལོ་
ཙཱ་བས་མིང་ཅི་འདྲ་ཞིག་གདའ་གསུངས་བ་རྡོ་རྗེའི་གནས་བཞི་བ་ཟེར་བ་གཅིག་འདུག་གསུངས།
རྡོ་རྗེ་གདན་མིན་པར་གདའ་འམ་གསུངས་པས། ག་རེ་གནས་དང་གདན་འདོན་བལྟ་དགོས་གསུང་
ནས་བཞུད་སོང་། ནང་པར་རྡོ་རྗེ་གདན་བཞི་ཡིན་པར་འདུག་ཞེས་མཁས་པའི་དབང་བོ་དཔང་ལོ་
ཙཱ་བ་གསུང་ཞེས་བླ་མ་དག་གསུང་ངོ༌། །གལ་ཏེ་རྒྱ་དཔེ་དེ་གཉིས་རྣམ་དག་ཡིན་དུ་ཆུག་ནའང་
གཞན་རྙིང་མའི་རྒྱུད་མང་བོ་འདི་རྣམས་དང་། རྒྱ་བལ་གྱི་མཁས་པའི་བྱས་པར་འདོད་པའི་འགྲེལ་
བ་སྒྲུབ་ཐབས་ལ་སོགས་པའི་རྒྱ་དཔེ་རེ་རེ་ཙམ་ཡང་རྒྱ་བལ་དུ་འོང་བར་རིགས་ཏེ། རྒྱལ་བོའི་བློན་
པོ་གང་ཡང་རུང་བའི་རྙིང་མའི་ཆོས་འདི་རྣམས་དགོས་སུ་བསྲེགས་ཤིང་ཉམས་པར་བྱས་པ་ལ་
སོགས་པའི་གཏམ་ནི་མི་སྣང་ངོ༌། །དེ་ལྟར་ན་རྙིང་མའི་རྒྱུད་སོགས་མང་པོ་འདི་ཙམ་ཞིག་སྔར་
བསྒྱུར་ངེས་ཡིན་ན་མངའ་བདག་ཁྲི་རལ་གྱི་དུས་ཡན་ཆད་དུ་འགྱུར་དགོས་ཏེ། ཁྲི་རལ་གཤེགས་མ་
ཐག་གླང་དར་མས་བོད་དུ་བསྟན་པ་བསྣུབས་ཅིང་། དེ་རྗེས་སུ་ལོ་སྟོན་ལ་སོགས་པའི་འདིར་བསྟན་
པ་བཙུགས་པ་མན་ཆད་ནི་བསྟན་པ་ཕྱི་དར་ཡིན་པའི་སྔ་འགྱུར་གྱི་དོན་མེད་པའི་ཕྱིར་རོ། །
དེས་ན་སྔར་བཤད་པ་ལྟར་སློབ་དཔོན་པདྨ་སོགས་གདན་དྲངས་ནས་ཆོས་བཙུགས་པའི་ཆོས་
རྒྱལ་ཁྲི་སྲོང་ལྡེ་བཙན་ནས་ཆོས་རྒྱལ་ཁྲི་ལར་གྱི་བར་དུ་རྒྱ་གར་དང་། རྒྱ་ནག་ནས་བསྒྱུར་བས་དམ་
པའི་ཆོས་འགྱུར་རོ་ཅོག་དཀར་ཆག་ཏུ་བྲིས་པ་རྣམས་ནའང་མིང་ཙམ་ཡང་མི་སྣང་། བསྟན་པའི་
གཞི་བསམ་ཡས་སོགས་བོད་ཡུལ་གང་ནའང་རྩོད་མེད་ཀྱི་རྒྱ་དཔེ་ཡོད་པར་མི་གྲགས་ཤིང་། འགོས་
ལོ་ཙཱ་བས་ལན་གསུམ་རྒྱ་གར་དུ་ཕྱིན་ཏེ། ངེད་བོད་ན་རྙིང་མ་ཟེར་བའི་རྒྱུད་འགྲེལ་སོགས་འདི་
འདྲ་ཡོད་རྒྱ་གར་ན་ཨེ་ཡོད། རྒྱུད་རྣམ་དག་ཨེ་ཡིན་དྲིས་པས་རྒྱ་གར་ནའང་མེད་རྒྱུད་རྣམ་དག་མིན་
གསུང་ཟེར། རྒྱ་གར་ན་རྙིང་མའི་རྒྱུད་འགྲེལ་སྒྲུབ་ཐབས་སོགས་མདོ་འདིའི་རྒྱ་དཔེ་ཡོད་ན། བོད་
ནས་སྔ་ཕྱི་རྒྱ་བལ་དུ་བྱོན་པའི་ལོ་ཙཱ་བ་མང་བོ་དེ་སྙེད་ཀྱིས་རེ་རེ་ཙམ་ཅིའི་ཕྱིར་མི་སྙེད། དེས་ན་རྒྱ་
གར་བས་བསྟན་བཅོས་བརྩམ། རྒྱ་ནག་པ་མདོ་བརྩམ། བོད་རྒྱུད་རྩོམ་ཞེས་པ་ལྟར་བོད་རྒན་རྣམས་
ཀྱིས་བྱས་པ་ཡིན་ནོ་ཞེས་གསུང་ངོ་། །དེ་ལྟར་ན་མཁས་པ་དག་གསུང་བའི་རྒྱུ་མཚན་དེ་རྣམས་ཀྱང་།
རྒྱུ་མཚན་ཤིན་ཏུ་རྙིང་པོ་སྣང་ཞིང་གཞན་ཡང་དཔྱད་པ་འདི་ཡང་ཡོད་དེ། རྒྱ་བལ་དང་རྒྱ་ནག་ནས་
195



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ལོ་པན་གྱིས་བསྒྱུར་ངེས་པའི་མདོ་རྒྱུད་འགྲེལ་བ་འགྲེལ་བཤད་མང་བོ་མཐའ་ཡས་པ་འདི་ཙམ་
གཅིག་གི་ནང་ན། རྙིང་མར་གྲགས་པའི་རྒྱུད་འགྲེལ་སོགས་ཀྱི་མིང་ཙམ་ཡང་མི་སྣང་བ་འདི་མཚང་
ཆེ་ཤོས་སུ་འདུག་སྙམ་སྟེ་དཔྱད་པར་བྱའོ། །གང་ལྟར་ཡང་ཐེག་པ་རིམ་དགུའི་རྣམ་བཞག་བྱས་
ནས་ཐེག་པ་རིམ་པ་དགུའི་དབང་བསྐུར་བའི་ཆོ་ག་དང་། དུས་འཁོར་བདེ་དགྱེས་སོགས་ཀྱི་ཆོ་ག་
དང་། རིམ་གཉིས་ཀྱི་ཉམས་ལེན་སོགས་དམན་ཞིང་། དེ་བས་ཨ་ཏི་ཡོ་ག་སོགས་རྒྱུད་སྡེ་གོང་མ་
མང་བོའི་རྣམ་བཞག་བྱས་པ་སོགས་ཤིན་ཏུ་ནོར་དེ། ཁྱེད་དང་ངེད་གཉིས་ཀ་ལ་མཐུན་སྣང་དུ་གྲུབ་
པའི་བརྟག་གཉིས་སོགས་རྒྱུད་སྡེ་རྣམ་དག་ཏུ། དང་བོ་གསོ་སྦྱོངས་ནས་བརྩམས་ནས་རྣལ་འབྱོར་
ཆེན་པོའི་རྒྱུད་གཞན་ཐམས་ཅད་ཤེས་པར་བྱས་ནས་དེ་རྗེས་ཀྱེ་རྡོ་རྗེ་བསྟན་ཞེས་དང་། རྡོ་རྗེ་སྙིང་
འགྲེལ་དུ་ཡང་དེ་བཞིན་དུ་གསུངས་ཤིང༌། རིགས་གསུམ་མགོན་པོ་འཕགས་པ་ཀླུ་སྒྲུབ་ལ་སོགས་
པའི་གྲུབ་ཆེན་བརྒྱད། རྣལ་འབྱོར་དབང་ཕྱུག་བིརླ་པ། སངས་རྒྱས་ཡེ་ཤེས་ཞབས་ལ་སོགས་པའི་
རྒྱ་གར་གྱི་མཁས་གྲུབ་ཆེ་མང་གིས་དུས་འཁོར་བདེ་དགྱེས་གསང་འདུས་ལ་སོགས་ལས་ལྷག་པའི་
རྒྱུད་སྡེ་མ་རྙེད་པར། དེ་རྣམས་ཀྱི་འགྲེལ་བ་སྒྲུབ་ཐབས་མན་ངག་ལ་སོགས་ཐུགས་ཉམས་སུ་བཞེས་
ཤིང་བསྟན་པ་དང་སེམས་ཅན་གྱི་དོན་རྒྱ་ཆེན་པོ་མཛད་དོ། །རྒྱ་ནག་དང་བོད་ཀྱི་མཁས་གྲུབ་དུ་
མས་ཀྱང་དེ་ལྟར་མཛད་པའི་ཕྱིར་དང་། ཐེག་པ་རིམ་དགུའི་དབང་བྱེད་དུས་ཆོས་གོས་གཉིས་གདིང་
བ་ཆུ་ཚག་ལྷུང་བཟེད་གཏད་ནས་དགེ་ཚུལ་དུ་སྒྲུབ་པར་བྱེད། ཆོས་གོས་རྣམ་གསུམ་མཁར་བསིལ་
སོགས་གཏད་ནས་དགེ་སློང་དུ་སྒྲུབ་པར་བྱེད་པའི་དབང་བསྐུར་བྱེད་པར་གྲགས་ཏེ། དགེ་བསྙེན་
གྱི་སྡོམ་པ་ཙམ་ཡང་མི་འཛིན་པའི་ཁྱིམ་པའི་གོས་དཀར་ཅན་གྱི་སློབ་མ་དགེ་ཚུལ་དང་དགེ་སློང་དུ་
སྒྲུབ་པའི་ཆོ་ག་དང་། འདུལ་བའི་སྡེ་སྣོད་དང་རྒྱབ་ལོག་པས་བསྟན་པའི་ཆོམ་རྐུན་དུ་མངོན་ནོ། །
གཞན་ཡང་རིག་འཛིན་གྱི་སྡོམ་ལྡན་སྔགས་པ་རྡོ་རྗེ་སློབ་དཔོན་གྱིས། རྡོ་རྗེ་སློབ་མ་ལ་ཐེག་
ཆེན་གསང་སྔགས་ཀྱི་དབང་བསྐུར་བའི་ཚུལ་བཤད་པའི་དྲི་མ་མེད་པའི་རྒྱུད་འགྲེལ་སྒྲུབ་ཐབས་
གང་ན་ཡང་ཐེག་པ་རིམ་དགུའི་དབང་བྱ་བ་བཤད་པ་མི་སྣང་ཞིང་། ཁྱོད་ཀྱི་ལུགས་ལྟར་ན། རིགས་
གསུམ་མགོན་པོ་སོགས་དང་གྲུབ་ཆེན་བརྒྱད་སོགས་རྒྱ་བོད་ཀྱི་མཁས་གྲུབ་ཆེས་མང་དེ་རྣམས་
ཀྱིས་གསང་སྔགས་ཀྱི་དབང་ཡོངས་སུ་རྫོགས་པ་མ་ཐོབ་པར་འགྱུར་ཏེ། ཐེག་པ་རིམ་དགུའི་དབང་
196



པོད་གསུམ་པ།
ཉ་དབོན་ཀུན་དགའ་དཔལ། ། གཞི་ལམ་འབྲས་གསུམ་ལས་བརྩམས་པའི་དྲིས་ལན། །
ཁྱེད་རྣམས་ཀྱི་བསྐུར་ཚུལ་ལྟར་འདི་ཐོབ་པའི་སྒྲུབ་བྱེད་མེད་པའི་ཕྱིར་ཏེ། མདོ་རྒྱུད་འགྲེལ་མན་
ངག་སྒྲུབ་ཐབས་དྲི་མ་མེད་པ་གང་དུ་ཡང་ཐེག་པ་རིམ་དགུ་ཞེས་པའི་མིང་ཙམ་ཡང་མི་སྣང་བའི་
ཕྱིར་རོ། །་་
གཞན་ཡང་ཐེག་པ་རིམ་དགུའི་རྣམ་བཞག་འདི་རྣམས་ཀྱི་ཚིག་དང་དོན་གྱི་ཆ་ལ་རྒྱལ་བའི་
བཀའ་དང་དྲི་མ་མེད་པའི་བསྟན་བཅོས་དང་འགལ་བ་དུ་མར་སྣང་ཞིང་། རྙིང་མ་གྲགས་པའི་རྒྱུད་
འགྲེལ་སྒྲུབ་ཐབས་སོགས་རྣམས་ལ་ཡང་ངོ༌། །དེ་ལྟར་ན་ཆོས་རྒྱལ་ཁྲི་སྲོང་སྡེ་བཙན་གྱི་དུས་སུ་
མཁན་པོ་བྷོ་ཏི་ས་ཏཱའི་ཞལ་ནས་རྒྱལ་བོ་ཁྱོད་ཀྱི་རྒྱལ་ཁམས་འདིར་ཐུབ་པའི་བསྟན་པ་དང་བོན་གྱི་
བསྟན་པ་གཉིས་མི་འཐད་པའི་དེ་གཉིས་ཤགས་བཀྱེ་ནས་རྒྱུ་མཚན་གང་བཟང་བའི་བསྟན་པ་ཚུགས་
ཞེས་གསོལ་དེ་ཤགས་བཀྱེ་བས་སློབ་དཔོན་ཤགས་རྒྱལ་ཏེ། སྣང་གཤིན་ཟེར་བའི་རིམ་གྲོ་མཁན་
འདི་མ་གཏོགས་བོན་ཐམས་ཅད་བསྣུབ་པར་བཤད་པའི་བོན་པོ་རྣམས་ཀྱིས་སྙིང་གནད་བྱས་ཏེ།
ཤཱཀྱ་ཐུབ་པའི་བསྟན་པ་འདི་ལ་ཐེག་པ་གསུམ་དང་། རྒྱུད་སྡེ་བཞིར་བསྡུས་ནས་ལྟ་བསྒོམ་སྤྱོད་
འབྲས་རྣམ་པར་དག་པའི་བསྟན་པ་ལ་གནོད་པར་བྱ་བའི་ཕྱིར། རྡོ་རྗེ་འཛིན་པར་རློམ་པའི་སྔགས་
པ་འགའ་ལ་སུན་འབྱིན་ཏེ། སངས་རྒྱས་པའི་སྔགས་ཀྱི་ཐེག་པར་ཐེག་པ་རིམ་པ་དགུ་དང་། དེའི་
རིམ་པ་ལྟ་བུ་དབང་བསྐུར་མན་ངག་སོགས་འབྲི་བ་དང་། ཁོང་གི་གྲུབ་མཐའ་མཆོག་ཏུ་འདོད་པའི་
དབུ་མ་དང་། རྒྱུད་སྡེ་མཆོག་ཏུ་འདོད་པའི་བདེ་དགྱེས་གསང་འདུས་དུས་འཁོར་སོགས་ལས་ཆེས་
ལྷག་པའི་རྒྱུད་བརྩོམས་ཞེས་བསྐུལ་བ་ཡིན་ནམ། ཡང་ན་རྒྱལ་བོ་ཁྲི་སྲོང་ལྡེ་བཙན་གྱི་དུས་སུ་རྒྱའི་
ཧྭ་ཤང་མ་ཧཱ་ཡ་ན་ཞེས་པ་འབྱུང་སྟེ། ཕར་ཕྱིན་བཅུ་ལ་སོགས་པ་ཆོས་སྤྱོད་རྣམ་པ་བཅུའི་སྒོ་ནས་
བསྒྲུབ་ཅིང་། ས་ལམ་རིམ་གྱིས་བགྲོད་ནས་སངས་རྒྱས་ཐོབ་པར་འདོད་པའི་ལམ་འདི་ལམ་རྣམ་
དག་མ་ཡིན་ཏེ། སྤྲིན་དཀར་ནག་གིས་ཀྱང་ཉི་མ་སྒྲིབ་པ་ལྟར་སངས་རྒྱས་པ་ལ་གེགས་ཡིན། དེས་
ན་ཆོས་སྤྱོད་བཅུ་ལ་སོགས་པའི་ཆོས་བྱ་མི་དགོས་གང་ཡང་ཡིད་ལ་མི་བྱེད་པས་ཆོས་འདི་ལ་གནས་
ན་ཉལ་ནས་སྡོད་པ་གཅིག་འཚང་རྒྱ་སྟེ། འདི་ནི་ཁྱུང་ནམ་མཁའ་ནས་འབབ་པ་དང་འདྲ་བར་ཅིག་
ཆར་དུ་འཇུག་པའོ་ཞེས་ཟེར། དེའི་རྗེས་སུ་བཙུན་མོ་བློན་པོ་འབངས་ཕལ་ཆེ་བ་ཞུགས། མཁན་པོ་
བྷོ་ཏི་ས་ཏྭའི་བཞེད་པ་ཆོས་སྤྱོད་བཅུ་སོགས་དགེ་བའི་ཆོས་བསྒྲུབ་ཅིང་། ས་ལམ་རིམ་གྱིས་བགྲོད་
197



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ནས་འཚང་རྒྱ་བའི་ལུགས་ཀྱི་རྗེས་སུ་འབྲང་བ་རྒྱལ་བློན་དང་ལོ་ཙཱ་བ་ཉུང་ཤས་གཅིག་ལས་མ་བྱུང་
སྟེ༑ རྒྱལ་བོས་མཁན་པོ་བྷོ་ཏི་ས་ཏཱའི་ཆོས་ལུགས་སྤྱོད་གསུང་ཡང་ཉན་དུ་མ་འདོད་ཅིང་། ཅིག་
ཆར་བ་རྣམས་ཀྱིས་རིམ་གྱིས་པ་ལ་རིལ་གསོད་པ་ཡིན་ཟེར། དེའི་སྐབས་སུ་རྒྱ་གར་ནས་མཁས་
མཆོག་ཀ་མ་ལ་ཤཱི་ལ་སྤྱན་དྲངས་ཏེ། རྒྱལ་བོའི་ཞལ་ནས་ཅིག་ཅར་བ་དང་རིམ་གྱིས་པའི་ལྟ་སྒོམ་
སྤྱོད་འབྲས་མ་མཐུན་པ་འདི་ལ། རྒྱའི་མཁན་པོ་དང་ཁྱེད་གཉིས་རྩོད་པ་གྱིས་ལ་གང་ཕམ་པ་དེས་
རྒྱལ་བ་དེ་ལ་མེ་ཏོག་ཕུལ། གང་ཕམ་པ་དེའི་ངའི་ཡུལ་དུ་མ་འདུག་ཅིང་དེའི་ཆོས་ལུགས་ཡང་ངའི་
ཡུལ་དུ་སྤྱད་དུ་མེད་དོ་ཞེས་བཀས་བཅད། དེར་རྩོད་པ་བྱས་པས་ཧྭ་ཤང་ཕམ་སྟེ་ཧྭ་ཤང་རྒྱ་ཡུལ་དུ་
བརྫ་ངས་ཁོའི་ཆོས་ལུགས་རྣམས་བསྣུབས་ཏེ། རྒྱལ་བོའི་ཞལ་ནས་ཧྭ་ཤང་གི་ཆོས་ཅིག་ཆར་འཇུག་
མཆི་བ་དེས་ཆོས་སྤྱོད་བཅུ་ལ་སྐྱོན་བཀལ་སེམས་ནི་བྱིང་། ཚོགས་ནི་མི་བསོགས་གཞན་གྱི་བློར་
སྦྱོང་འཕྲོ་བཅད་པས་ཆོས་ཀྱང་ནུབ་པར་གྱུར་བས་འཕྲོ་ཆོད་ལ་དེང་སླན་ཆད་ལྟ་བ་ཀླུ་སྒྲུབ་ཀྱི་ལུགས་
སུ་བཟུང་། སྤྱོད་པ་ཕར་ཕྱིན་བཅུ་ལ་ཆོས་སྤྱོད་བཅུས་ཉམས་སུ་ལོངས། སྒོམ་པ་ཤེས་རབ་རྣམ་
གསུམ་གྱིས་བློ་སྦྱོངས་ལ་ཐབས་ཤེས་རབ་ཟུང་དུ་འབྲེལ་བར་སྒོམས། ད་སླན་ཆད་ངའི་བོད་འབང་
རྗེ་བློན་གང་གིས་ཀྱང་ཧྭ་ཤང་གི་ཆོས་ལུགས་སྤྱོད་པར་མི་དབང་ངོ༌། །ངའི་བོད་ཁམས་འདི་མཐའ་
འཁོབ་ཏུ་གྱུར་བ་དང་། རིག་པ་བླུན་ཞིང་རང་དགའ་མང་སྟེ། ཆོས་བརྟགས་པར་དཀའ་ཞིང་ཟབ་
པར་གྱུར་བས་རྒྱ་གར་གྱི་མཁས་པ་རབ་ཏུ་གྲགས་པ་རྒྱལ་པོས་སྤྱན་དྲངས་ཏེ། ལོ་ཙཱ་བ་མཁས་པའི་
གཏན་ལ་ཕབ་པ་དེ་ལ་འཇུག་པར་བྱའོ། །རྒྱལ་བོས་ཡོན་བདག་མ་བྱས་ལོ་ཙཱ་བ་མཁས་པས་གཏན་
ལ་མ་ཕབ་པའི་ཆོས་གང་ལ་ཡང་འཇུག་པར་མི་བྱ་བར་བཀའ་ནན་དྲག་ཏུ་སྩལ་ཞེས་བཤད་དོ། །དེ་
ལ་ཧྭ་ཤང་གི་རྗེས་འཇུག་ཤིན་ཏུ་མང་བོ་རྣམས་ཀྱིས། རྡོ་རྗེ་འཛིན་པར་རློམ་པའི་སྔགས་པ་གྲགས་
པ་ཅན་འགའ་ཞིག་ལ་ཁ་ལོག་བཅུག་སྟེ། ཕར་ཕྱིན་བཅུ་སོགས་ལ་ཆོས་སྤྱོད་བཅུའི་སྒོ་ནས་སློབ་
ཅིང་། ཞི་ལྷག་རིམ་གཉིས་ཀྱི་རྣལ་འབྱོར་གྱི་སྒོ་ནས་ས་ལམ་རིམ་གྱིས་བགྲོད་པའི་གྲུབ་མཐའ་སུན་
དབྱུང་བའི་ཕྱིར། དེ་ལྟར་སྟོན་པའི་མདོ་རྒྱུད་ཐེག་པ་དམའ་མོར་ཞོག་ལ། བྱ་རྩོལ་དང་བྲལ་བའི་
སྤྱོད་ལམ་གྱིས་བྱར་མེད་ཀྱི་ངང་དུ་ཞོག དེ་ལྟར་བྱས་ན་ཁྱུང་ནམ་མཁའ་ནས་བབས་པ་དང་འདྲ་
བར་སྐད་ཅིག་གིས་སངས་རྒྱའོ་ཞེས་དང་། ཡང་དེ་ལྟའི་ལམ་དེ་བསྒོམ་ཤིང་ངོ་འཕྲོད་ན་རྣལ་འབྱོར་
198



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན། པོད་གསུམ་པ། །
བ་ཀུན་ཏུ་བཟང་བོར་སངས་རྒྱས་ཟིན་ཡང་ཁྱུང་རྒོང་རྒྱས་བཅིངས་པ་ལྟར་ལུས་རྒྱས་བཅིངས་པར་
ཟད་ཅེས་སྟོན་ལ། དེའི་ལུགས་ཀྱི་རྒྱུད་དང་མན་ངག་སོགས་ཀྱིས་ལ་དར་བར་གྱིས་ཤིག་ཅེས་བསྐུལ་
བ་བཞིན་བྱས་ཏེ། ལམ་རིམ་གྱིས་བར་སྟོན་པའི་མདོ་རྒྱུད་རྣམས་ཐེག་པ་དམའ་ཞིང་། བྱ་རྩོལ་དང་
བྲལ་བའི་སྤྱོད་ལམ་གྱིས་བྱར་མེད་ཀྱི་ངང་དུ་འཇོག་པར་སྟོན་པའི་རྒྱུད་དང་མན་ངག་རྒྱ་ཆེར་སྤེལ་
བ་མ་ཡིན་ནམ་སྙམ་སྟེ། བདག་བདེ་ལེགས་སུ་འདོད་པ་དག་དེ་ལ་མ་ཞུགས་ན་འཐད་དོ། །
ཡང་ཁ་ཅིག་ ཕྱག་ཆེན་བ་འགའ་དང་དབུ་མ་པར་རློམ་བ་འགས་》མདོ་རྒྱུད་ལ་ཆོས་ཐམས་ཅད་རྨི་ལམ་ལྟ་
བུ་སྒྱུ་མ་ལྟ་བུ་ཞེས་ཡང་ཡང་བཤད་ཅིང་བསྟན་བཅོས་དུ་མར་ཡང་བཤད་ལ། ཁྱད་པར་དུ་བྱང་ཆུབ་
སེམས་འགྲེལ་ལས། །རྨི་ལམ་སད་པའི་གནས་སྐབས་ལ། །དོན་བྱེད་པ་ལ་ཁྱད་པར་མེད།། ཅེས་
སོགས་གསུངས་པའི་ཕྱིར། རྨི་ལམ་དང་སད་པའི་གནས་སྐབས་ལ་ཁྱད་པར་ཅུང་ཟད་ཀྱང་མེད་དོ་
ཞེས་མཐའ་གཅིག་ཏུ་སྨྲའོ། །འོ་ན་དགེ་སློང་ཞིག་གིས་རྨི་ལམ་དུ་ཞེ་སྡང་དྲག་པོས་མི་བསད་པ་རྨིས་
ན་ངས་བསད་དོ། །ལེགས་པར་སོད་དོ་ཞེས་དགའ་བ་ཆེན་པོ་དང་བཅས་པ་རྨིས་པས་དགེ་སློང་གི་
སྡོམ་པ་གཏོང་བར་འགྱུར་ཏེ། གཉིད་སད་པའི་གནས་སྐབས་སུ་སྦྱོར་དངོས་རྗེས་གསུམ་ཚང་བས་
མི་བསད་པས་དེ་གཏོང་བའི་ཕྱིར་རོ།། ཁྱབ་པ་ཁས་བླངས་ཤིང་། རྟགས་མ་གྲུབ་ན་འདུལ་བ་ལུང་
སོགས་ལྟ་བ་མ་འགྲུབ་ནའང་ལས་ཆོག་ཀློགས་ཤིག འདོད་མི་ནུས་ཏེ། འདུལ་བའི་མདོ་བསྟན་
བཅོས་རྣམས་སུ་འདི་འདྲའི་རིགས་ཅན་ཐམས་ཅད་ལ་རྨི་ལམ་མ་གཏོགས་ཏེ། ཞེས་ཡང་ཡང་
གསུངས་པའི་ཕྱིར་རོ། །
གཞན་ཡང་ཡང་དག་ཀུན་རྫོབ་དང་ལོག་པའི་ཀུན་རྫོབ་ཀྱི་རྣམ་དབྱེ་མེད་པར་འགྱུར། གཉིད་
ལོག་མ་ལོག་གི་རྣམ་དབྱེའང་མེད་པར་འགྱུར་བ་ལས་དེ་ལྟར་ཡང་མ་ཡིན་ནོ། །སློབ་དཔོན་ཟླ་བ་
གྲགས་པས། གནོད་པ་མེད་པའི་དབང་བོ་དྲུག་རྣམས་ཀྱིས། །གཟུང་བ་གང་ཡིན་འཇིག་རྟེན་གྱིས་
རྟོགས་ཏེ། །འཇིག་རྟེན་ཉིད་ལས་བདེན་ཡིན་ལྷག་མ་ནི། །འཇིག་རྟེན་ཉིད་ལ་ལོག་པར་རྣམ་པར་
བཞག །ཅེས་དང་། དབུ་མ་བདེན་གཉིས་ལས། སྣང་དུ་འདྲ་ཡང་དོན་བྱེད་དག །ནུས་པའི་ཕྱིར་
དང་མི་ནུས་ཕྱིར། །ཡང་དག་ཡང་དག་མ་ཡིན་པའི། །ཀུན་རྫོབ་ཀྱི་ནི་དབྱེ་བ་བྱས། །ཞེས་སོགས་
མང་ངོ༌། །ཡང་རྨི་ལམ་དུ་ཞེ་སྡང་དྲག་པོ་སོགས་ཀྱིས་ཕའམ་མ་བསད་ཅིང་། བསད་རྗེས་དགའ་བ་
199



-----
--
-----
-------------
ཇོ་ནང་དཔེ་ཚོགས།
དེ་ ལ ས་
སྤྱིའི་དེབ་སོ་གཉིས་པ།
ཆེན་པོ་དང་བཅས་པ་རྨིས་པས་ཕ་མ་བསད་པའི་མཚམས་མེད་ཀྱི་ལས་བྱས་པར་འགྱུར་ཏེ། གཉིད་
སད་པའི་གནས་སྐབས་སུ་དེ་ལྟར་བྱས་པ་དེར་འགྱུར་བའི་ཕྱིར་རོ། །ཁྱབ་པ་ཁས་བླངས་ལ། འདོད་
མི་ནུས་ཤིང་། རྟགས་མ་གྲུབ་པ་ཡང་མ་ཡིན་ཏེ། སྤྱོད་འཇུག་ལས། སྒྱུ་མའི་སྐྱེས་བུ་བསད་ལ་སོགས། །
སེམས་མེད་ཕྱིར་ན་སྡིག་མེད་དོ། །སྒྱུ་མའི་སེམས་དང་ལྡན་པ་ལ། །བསོད་ནམས་དང་ནི་སྡིག་པ་
འབྱུང་། །ཞེས་ཏེ། སྒྱུ་ལ་མཁན་གྱིས་སྤྲུལ་བའི་སྒྱུ་མའི་མི་དང་། རྨི་ལམ་གྱི་མི་སོགས་སེམས་མེད་
ཡིན་པས་དེ་བསད་ཡང་མི་བསད་པའི་དངོས་གཞིའི་སྡིག་པ་མི་འབྱུང་། དོན་དམ་པར་བདེན་མེད་
སྒྱུ་མ་ལྟ་བུའི་སེམས་དང་ལྡན་པའི་སེམས་ཡོད་ཀྱིས་མི་སོགས་ལ་ཕན་པ་དང་གནོད་པ་བྱས་ན།
རིམ་པ་བཞིན་བསོད་ནམས་དང་སྡིག་པ་འབྱུང་ངོ་ཞེས་པའི་དོན་ནོ། །ལུང་གཞན་ཡང་ཤེས་པར་བྱ་
སྟེ་སླའོ། །གཞན་ཡང་ཐ་མལ་བའི་རྨི་ལམ་དང་སད་དུས་ལས་བྱས་པའི་འབྲས་བུ་ཡང་ཁྱད་པར་
མེད་པར་འགྱུར་ཏེ། རྨི་ལམ་དང་སད་དུས་ཁྱད་པར་མེད་པའི་ཕྱིར་རོ། ། འདོད་ན་དབྱིག་གཉེན་
གྱིས། རྨི་ལམ་སེམས་ནི་གཉིད་ཀྱིས་ཉམས། །དེས་ན་འབྲས་བུ་འདྲ་མ་ཡིན། །ཞེས་དང་འགལ་ལོ། །
ཡང་འཁོར་བ་དང་མྱ་ངན་ལས་འདས་པའི་རྣམ་དབྱེའང་མེད་པར་འགྱུར་ཏེ། རྨི་ལམ་དང་སད་དུས་
ཀྱི་གནས་སྐབས་ཁྱད་པར་མེད་པའི་ཕྱིར་རོ། །གལ་ཏེ་འདོད་དེ། འཁོར་འདས་དབྱེར་མེད་མཉམ་
ཉིད་ཡིན་པའི་ཕྱིར་ཇི་སྐད་དུ་ཡང་ཡུམ་གྱི་མདོ་ལ་སོགས་པར། སྲིད་ཞི་ལ་སོགས་ཆོས་ཐམས་ཅད་
མཉམ་པ་ཉིད་དུ་གསུངས་པའི་ཕྱིར་དང་། བརྟག་གཉིས་ལས། འདི་ཉིད་འཁོར་བ་ཞེས་བྱ་སྟེ། །འདི་
ཉིད་མྱ་ངན་འདས་པ་ཡིན། །འཁོར་བ་སྤངས་ནས་གཞན་དུ་ནི། །མྱ་ངན་འདས་པ་རྟོགས་མི་འགྱུར། །
ཞེས་དང་། རིགས་པ་དྲུག་ཅུ་བར། སྲིད་པ་དང་ནི་མྱ་ངན་འདས། །གཉིས་པོ་འདི་ནི་ཡོད་མ་ཡིན། །
སྲིད་པ་ཡོངས་སུ་ཤེས་པ་ཉིད། །མྱ་ངན་འདས་ཞེས་བྱ་བར་བརྗོད། །ཅེས་སོགས་བཤད་དོ་ཞེ་ན།
འཁོར་འདས་མཉམ་ཉིད་དབྱེར་མེད་ཅེས་པ། འཁོར་འདས་ཁྱད་མེད་ཀྱི་དོན་དུ་འདོད་ན་ནི་ཤིན་ཏུ་
འཁྲུལ་ཏེ། སངས་རྒྱས་ལ་སོགས་པའི་འཕགས་པ་རྣམས་ལས་ཉོན་གྱི་དབང་གིས་སྐྱེ་བ་དང་འཆི་
བ་རྒྱུད་མར་ལེན་དགོས་པར་འགྱུར། ངན་སོང་གསུམ་གྱི་སྡུག་བསྔལ་དྲག་པོས་ཡོངས་སུ་གདུང་
བར་ཡང་འགྱུར་བ་སོགས་ཀྱི་སྐྱོན་དུ་མ་ཡོད་པར་ཤེས་པར་བྱ་ཞིང་། ཐར་བ་དོན་གཉེར་གྱི་སྐྱེས་བུ་
རྣམས་འཁོར་བ་ལས་ཐར་བར་བྱ་བའི་ཕྱིར་དུ་འབད་པ་བྱེད་པའང་དོན་མེད་པར་འགྱུར། ཐར་
200



ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
ལམ་ལ་འབད་པ་འཐད་པ་བཞིན་ཏུ་འཁོར་བའི་ཐབས་ལའང་འབད་ལ་འཐད་པར་འགྱུར། དཀོན་
མཆོག་གསུམ་སེམས་ཅན་རྣམས་ཀྱི་མགོན་སྐྱབས་ཡིན་པ་བཞིན་དུ། ངན་སོང་གསུམ་པོ་ཡང་སེམས་
ཅན་རྣམས་ཀྱི་མགོན་སྐྱབས་དང་དཔུང་གཉེན་སོགས་སུ་ཐལ་བར་འགྱུར། དེ་བཞིན་དུ་སྤངས་བྱ་
དང་གཉེས་པོ། བདེ་བ་དང་སྡུག་བསྔལ། ཟག་བཅས་དང་ཟག་མེད་སོགས་ཁྱད་པར་མེད་པར་ཐལ་
བར་འགྱུར་བ་ལ་སོགས་པའི་སྐྱོན་མཐའ་ཡས་པ་ཡོད་པས་ཤེས་པར་བྱའོ། །དེ་ལྟར་ན་འཁོར་
འདས་ཞེས་པའི་ཐ་སྙད་འདི་སྒྲ་ཇི་བཞིན་པ་དང་ཇི་བཞིན་མ་ཡིན་པའི་སྒོ་ནས་ཚུལ་དུ་མ་གསུངས་
ཏེ༑ དཔལ་འཕྲེང་གི་མདོར། ཤ་རིའི་བུ་ཆོས་ཀྱི་སྐུ་དེ་ཉིད་ཉོན་མོངས་པའི་སྤུབས་བྱེ་བ་མཐའ་
ཡས་པས་བཏུམས་པའི་འཁོར་བའི་རྒྱུན་གྱིས་ཁྱེར་བ། ཐོག་མ་དང་ཐ་མ་མེད་པའི་འཁོར་བའི་འགྲོ་
བར་འཆི་བ་དང་སྐྱེ་བ་དག་ཏུ་འཁོར་བ་ནི་སེམས་ཅན་གྱི་ཁམས་ཞེས་བརྗོད་དེ་ཞེས་དང་། བརྟག་
གཉིས་ལས། འདི་ ཉིད འཁོར་བ་ཞེས་བྱ་སྟེ། །ཞེས་སེམས་ཅན་གྱི་ཁམས་སམ་དྲི་བཅས་དེ་བཞིན་
ཉིད་ལ་འཁོར་བ་ཞེས་པའི་ཐ་སྙད་མཛད། དེ་བཞིན་དུ་མྱ་ངན་ལས་འདས་པ་ཞེས་པའང་གཞན་ནོ། །
རྒྱུན་ཆད་པའི་དམན་པའི་མྱ་ངན་འདས་ལའང་ཐ་སྙད་མཛད་པ་ཡོད་མོད། དེ་ལྟར་གསུངས་
པའི་ཚུལ་དེ་གཉིས་ཀྱང་དགོངས་པ་ཅན་ཡིན་གྱི་དེའི་དོན་སྒྲ་ཇི་བཞིན་པར་མི་བཟུང་སྟེ། དང་པོའི་
དགོངས་གཞི་རྒྱུན་མ་ཆད་པར་འཇུག་པ་ལ་དགོངས་ཤིང་དེ་ལ་འཁོར་བཞེས་པའི་ཐ་སྙད་འདོག་
པའི་རྒྱུ་མཚན་ནི། སྤྱིར་འཁོར་བ་ཞེས་པའི་ཐ་སྙད་ཀྱི་དོན་སྐྱེ་འཆིའི་རྒྱུན་གྱིས་འཇུག་པ་ལ་བཤད་
པས་རྒྱུན་མ་ཆད་པར་འཇུག་པར་འདྲ་བའི་རྒྱུ་མཚན་གྱི་སྒོ་ནས་བརྗོད། དངོས་ལ་གནོད་བྱེད་
འཁོར་བ་མཚན་ཉིད་པ་མ་ཡིན་ཏེ་འདུས་བྱས་མ་ཡིན་པའི་ཕྱིར་རོ། །གཉིས་པའི་དགོངས་གཞི་རེ་
ཞིག་འཁོར་བའི་སྡུག་བསྔལ་དྲག་པོ་ཞི་བ་ཙམ་ལ་དགོངས། དགོས་པ་འཁོར་བ་ཉིད་ལ་དགའ་ཞིང་
ཞེན་པའི་སྐྱེས་བུ་རྣམས་དྲངས་པའི་ཕྱིར་རེ་ཞིག་ངལ་གསོ་བའི་ཆེད་ཡིན་ནོ། །དངོས་ལ་གནོད་བྱེད་
མཐར་ཐུག་གི་མྱང་འདས་མ་ཡིན་ཏེ། རྒྱུད་བླར། ཇི་སྲིད་སངས་རྒྱས་མ་ཐོབ་པར། །མྱ་ངན་འདས་
པ་མི་འཐོབ་སྟེ། །ཞེས་སོགས་བཤད་པས་སོ། །དོན་དེ་རྣམས་ཚིག་གསལ་འཇུག་དང་དབུ་མ་སྣང་
བ་ལ་སོགས་པར་རྒྱས་པར་གསུངས་ཏེ་མང་དོགས་པས་མ་བྲིས་སོ། ། | ད། དེ་
དེས་ན་ཟག་བཅས་ཀྱི་ལས་དང་ཉོན་མོངས་པའི་ཀུན་འབྱུང་གི་དབང་གིས་སྡུག་བསྔལ་རྒྱུད་
201



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
མར་འཇུག་པ་ནི་འཁོར་བ་ཞེས་པའི་དོན་གྱི་གཙོ་བོ་ཡིན་ཞིང་། ཀུན་གཞིའི་རྣམ་ཤེས་ཡང་འཁོར་
བ་ཙམ་དུ་རུང་སྟེ། ཉན་ཐོས་སྡེ་བའི་མདོར། འཁོར་བ་ཇི་སྲིད་པའི་ཕུང་བོ་ཞེས་གསུངས་པའི་དོན་
ཀུན་གཞིའི་རྣམ་ཤེས་ལ་དགོངས་ཞེས་འཕགས་པ་ཐོགས་མེད་གསུངས་སོ།། དེ་ཡང་ཀུན་གཞིའི་
རྣམ་ཤེས་དེ་ས་བདུན་པ་མན་ཆད་ཟག་པས་བཅིངས་པས་ཟག་བཅས་དང་། ཉན་རང་དགྲ་བཅོམ་
དང་། དག་པ་ས་གསུམ་གྱི་སྐབས་སུ་ཉོན་མོངས་པའི་བག་ཆགས་ཀྱི་དྲི་ང་བ་ཐམས་ཅད་དང་ལྡན་
ཞེས་དཔལ་འཕྲེང་གི་མདོར་གསུངས་པས། དེ་རྣམས་ཀྱི་རྒྱུད་ཀྱི་ཀུན་གཞིའི་རྣམ་ཤེས་དེ་ཡང་ཉོན་
མོངས་པའི་བག་ཆགས་ཀྱི་དྲི་མའི་དྲི་ང་བས་བཅིངས་པས་ཟག་བཅས་ཡིན་གྱི། ཀུན་གཞིའི་རྣམ་
ཤེས་ཟག་མེད་མི་སྲིད་པས་དེ་ཡོད་པར་བཞེད་(བུ་སྟོན་སོགས་)པའང་ལུང་ཅུང་མི་མཐུན་ནོ། ། ད་
་ མྱང་འདས་མཐར་ཐུག་པ་མི་གནས་པའི་མྱང་འདས་དེ། འཁོར་བ་རྟག་པའི་མཐའི་མྱང་
འདས་ཆད་པའི་མཐར་མ་ལྟུང་བའི་དོན་དམ་ཆོས་ཀྱི་སྐུའོ། །དེ་ལྟར་ན་འཁོར་འདས་དབྱེར་མེད་
སྲིད་ཞི་མཉམ་ཉིད་ཞེས་པ་འཁོར་འདས་ཐམས་ཅད་གདོད་ནས་རང་བཞིན་གྱིས་དབེན་པའི་དངོས་
པོ་མེད་པའམ། བདེན་པའི་སྐྱེ་འགག་མེད་པར་དབྱེར་མེད་པས་ཏེ་ཁྱད་མེད་པའམ་དེར་མཉམ་པ་
ཉིད་ཡིན་པ་དང་། འཁོར་བ་འདིའི་དེ་བཞིན་ཉིད་དང་ཆད་པའི་མྱང་འདས་ཀྱི་དེ་བཞིན་ཉིད་དབྱེར་
མེད་ཡིན་པ་དང་། སྐབས་ལ་ལར་འཁོར་བའི་དེ་བཞིན་ཉིད་ཀ་རང་གི་ངོ་བོ་གློ་བུར་དྲི་མ་ཐམས་
ཅད་ཀྱིས་གདོད་ནས་རྣམ་པར་གནས་པའི་ཕྱིར། འཁོར་འདས་ཀྱི་མཐར་མ་ལྟུང་བའི་མྱང་འདས་
ཡིན་པ་མ་དགོངས་ནས་འཁོར་འདས་དབྱེར་མེད་དང་སྲིད་ཞི་མཉམ་ཉིད་ཅེས་གསུངས་པ་ཡིན་ནོ།།
དོན་དེ་རྣམས་ཀྱང་ཚིག་གསལ་འཇུག་དབུ་མ་སྣང་བ་སོགས་སུ་རྒྱས་པར་གསུངས་པར་བལྟའོ། །
དེའི་ཕྱིར་མདོ་རྒྱུད་བསྟན་བཅོས་ལས་ཆོས་ཐམས་ཅད་རྨི་ལམ་ལྟ་བུ་ལ་སོགས་པར་གསུངས་པའི་
དོན་ཡང་། གནས་ལུགས་དཔྱོད་པའི་རིགས་པས་བརྟགས་ན་བདེན་པའི་དངོས་པོ་མེད་པ་སྟེ་རྨི་
ལམ་སྒྱུ་མ་སོགས་བཞིན་ཞེས་སྟོན་པ་ཡིན་ལ། ཁྱད་པར་འཕགས་པ་ཀླུའི་ལུང་། རྨི་ལམ་སད་པའི་
གནས་སྐབས་ལ། །དོན་བྱེད་པ་ལ་ཁྱད་པར་མེད། །ཅེས་པ་ནི། དངོས་སྨྲས་ནང་ནས་ཕྱི་རོལ་དོན་
སྨྲ་ཕྱི་དོན་བདེན་པ་འདོད་པ་དགག་པའི་གཞུང་དུ་སྣང་སྟེ་དེ་ཉིད་བལྟས་པས་ཤེས་པར་འགྱུར་རོ། །
ཡང་བརྟག་གཉིས་ཀྱི་ལུང་དུ། འདི་ཉིད་འཁོར་བ་ཞེས་བྱ་སྟེ། །ཞེས་སོགས་ནས། རྨོངས་
202



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
མེད་འཁོར་བ་དག་པས་ནི། །འཁོར་བ་མྱ་ངན་འདས་པར་འགྱུར། །ཞེས་པའི་བར་གྱི་དགོངས་དོན་
འཁོར་བ་འདི་ཉིད་མྱ་ངན་ལས་འདས་པ་མཆོག་ཡིན་པར་བསྟན་པ་མ་ཡིན་གྱི། སེམས་ཅན་གྱི་
སེམས་ཀྱི་རང་བཞིན་ནམ་དེ་བཞིན་ཉིད་དེ་གདོད་ནས་དྲི་མས་མ་གོས་པ་གཅིག་ཡིན་ཡང་། ཁོ་
ཁྱབ་བྱེད་དུ་ཡོད་པའི་རྟེན་སེམས་ཅན་གྱི་སེམས་རྒྱུད་ལ་ཡང་ཡོད་མ་ཐག་པའི་བདག་གཉིས་སུ་
འཛིན་པ་སོགས་ཀྱི་མ་རིག་པ་བྱུང་བའི་སྟོབས་ཀྱིས་རྨོངས་པར་གྱུར་བས། རྟེན་སེམས་ཅན་གྱི་རྣམ་
ཤེས་འཁོར་བར་འཁོར་ཞིང་རྣམ་པར་དག་པའི་ལམ་བསྒོམ་པའི་སྟོབས་ཀྱིས་མ་རིག་པ་འགགས་ཏེ།
ཡེ་ཤེས་ལྔ་མངོན་དུ་གྱུར་བས་མྱང་འདས་མཆོག་ཐོབ་པའི་ཕྱིར། རྨོངས་པའི་སྟོབས་ཀྱིས་འཁོར་བ་
དང་། །རྨོངས་མེད་འཁོར་བ་དག་པ་སྟེ། །མྱང་འདས་མཆོག་ཏུ་འགྱུར་བས་ནི། །རིམ་པ་བཞིན་དུ་
འཁོར་བ་དང༌། །མྱ་ངན་ལས་ ནི འདས་པར་འགྱུར། །ཞེས་པའམ། མ་རིག་པའི་དེ་བཞིན་ཉིད་ལ་
དགོངས་ནས་མ་རིག་པ་ནི་བྱང་ཆུབ་པོ་ཞེས་པ་ལྟར། འཁོར་བའི་དེ་བཞིན་ཉིད་ལ་དགོངས་ནས་
འཁོར་བ་མྱ་ངན་ལས་འདས་པར་འགྱུར་ཞེས་གསུངས་པའོ། །ཡང་། སྲིད་པ་ཡོངས་སུ་ཤེས་པ་
ཉིད། །མྱ་ངན་འདས་ཞེས་བྱ་བར་བརྗོད། །ཞེས་པ་ལ་སྲིད་པ་ཡོངས་སུ་ཤེས་པ་ཞེས་པའི་དོན་སྲིད་
པ་རང་བཞིན་གྱིས་བདེན་པའི་སྐྱེ་བ་མེད་པར་རྣམ་པར་མི་རྟོག་པའི་ཚུལ་གྱིས་མངོན་སུམ་གྱིས་
ཤེས་པ་སྟེ། དེ་ལ་རབ་ཀྱི་བསྒོམ་པ་གོམས་པ་མཐར་ཐུག་པའི་སྐྱེས་བུ་མི་གནས་པའི་མྱང་འདས་
འཐོབ་ཅེས་དགོངས་པ་སྟེ། དེ་ཉིད་ཀྱི་འགྲེལ་བར་སློབ་དཔོན་ཟླ་བ་གྲགས་པས། སྲིད་པ་དེ་ཉིད་
ཀྱི་ངོ་བོ་ཉིད་སྐྱེ་བ་མེད་པར་ཡོངས་སུ་མི་ཤེས་པའི་ཚུལ་གྱིས་ཡོངས་སུ་ཤེས་པ་ཉིད་གང་ཡིན་པ་དེ་
ཉིད་མཚན་མ་ཐམས་ཅད་རབ་ཏུ་ཞི་བའི་ངོ་བོ་ཡིན་པས། ཐ་སྙད་ཀྱི་བདེན་པ་དང་སྦྱར་ནས་མྱ་ངན་
ལས་འདས་པ་ཞེས་རྣམ་པར་བཞག་ཅེས་བཤད་དོ། །སྲིད་པ་ཡོངས་སུ་ཤེས་པའི་འདུས་བྱས་ཀྱི་བློ་
དེ་ཉིད་མི་གནས་པའི་མྱང་འདས་མཚན་ཉིད་པར་མི་བཟུང་སྟེ། དེ་འདྲའི་བློ་དེ་འདུས་བྱས་ཡིན་
ཞིང་མི་གནས་པའི་མྱང་འདས་མཚན་ཉིད་པ་དེ་འདུས་མ་བྱས་ཡིན་པའི་ཕྱིར་རོ། ། གནས་འདི་རྒྱ་
ཆེར་གཏན་ལ་དབབ་དགོས་པ་ཡིན་ནའང་མང་དོགས་པས་མ་བྲིས་སོ། །
མདོར་བསྡུས་པ་མངོན་རྟོགས་རྒྱན་གྱི་འགྲེལ་བཤད་དང་གྲུབ་མཐའ་རྣམ་འབྱེད་དུ་བཀོད་
ཡོད་པས་བལྟ་བར་བྱའོ། །གལ་ཏེ་འཁོར་བ་འདི་རྟོགས་མ་རྟོགས་ཀྱི་འཁོར་འདས་སུ་འཇོག་གོ་ཞེ་
23



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ན༑ སྣང་བ་འདི་རྟོགས་ན་ཆོས་སྐུ་མ་རྟོགས་ན་འཁོར་བ་ཞེས་འདོད་པ་བཀག་པ་ལྟར་དགག་པ་
འདིར་ཡང་བརྗོད་དོ། །འདི་རྣམས་ཀྱི་རྩོད་ལན་ལུང་དོན་དང་བཅས་པ་རྒྱས་པར། ཆོས་རྗེ་ཀུན་
མཁྱེན་ཆེན་པོ་ལ་ཤངས་ཀྱི་བླ་མར་འབའ་ར་བས་ཞུས་པའི་དྲིས་ལན་ཁོ་བོའི་བཀོད་ཡོད་པས་དེར་
བལྟ་བར་བྱའོ། །
ཡང་སློབ་དཔོན་ཆུ་མིག་པ་ (སེངྒེ་པ་ལ་)སོགས་ཀྱི་བཤེས་གཉེས་མང་བོ་ན་རེ། ཐེག་ཆེན་
འཕགས་པའི་མཉམ་བཞག་གི་བློ་ལ་སྣང་བ་གཏན་ནས་མེད་དེ། མདོ་ལང་གཤེགས་ལས། སྣང་
མེད་གནས་པའི་རྣལ་འབྱོར་བ། །དེ་ཡིས་ཐེག་པ་ཆེན་པོ་མཐོང་། །ཞེས་སོགས་དང་། ཡང་མདོ་
ལས། འགའ་ཡང་མཐོང་བ་མེད་པ་ཉིད་དེ་ཁོ་ན་མཐོང་བའོ། །ཞེས་དང་། འཕགས་པ་ཀླུ་སྒྲུབ་
ཀྱིས། རང་བཞིན་མེད་པའི་རང་བཞིན་ལ། །ཇི་ལྟ་བུ་ཞིག་གཟིགས་པར་འགྱུར། །ཞེས་སོགས་
བཤད་པའི་ཕྱིར་གསུངས་སོ། །འོ་ན་ཐེག་ཆེན་འཕགས་པའི་མཉམ་བཞག་གི་བློ་དེ་ཇི་ལྟ་བ་མངོན་
སུམ་དུ་རྟོགས་པ་མ་ཡིན་པར་ཐལ་བར་འགྱུར་ཏེ། ཅི་ཡང་སྣང་བ་མེད་པའི་ཕྱིར། རང་བཞིན་གྱི་
ཤེར་ཕྱིན་ཡང་མངོན་སུམ་དུ་མི་རིག་པར་འགྱུར་བ་ལས་དེ་ལྟར་ཡང་མ་ཡིན་ཏེ། སློབ་དཔོན་སྒྲ་
གཅན་འཛིན་གྱི་ཤེར་ཕྱིན་གྱི་བསྟོད་པར། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་
མ་འགགས་ནམ་མཁའི་ངོ་བོ་ཉིད། །སོ་སོ་རང་རིག་ཡེ་ཤེས་སྤྱོད་ཡུལ་བ། །དུས་གསུམ་རྒྱལ་བའི་
ཡུམ་ལ་ཕྱག་འཚལ་ལོ། །ཞེས་བཤད་པ་དང་འགལ། ཅི་ཡང་སྣང་བ་མ་ཡིན་ན་ཤེས་པ་མ་ཡིན་
པར་ཡང་འགྱུར་ཏེ། ཤེས་པ་ཞིག་ཡིན་ན་རང་ངམ་ཡུལ་ལམ་ཡུལ་གྱི་རྣམ་པ་ཞིག་སྣང་དགོས་པའི་
ཕྱིར་རོ། །ཆོས་དང་ཆོས་ཉིད་རྣམ་འབྱེད་དུ། དེ་སྣང་བས་ཆོས་ཉིད་མི་སྣང་ཞིང་། དེ་མི་སྣང་བའི་
ཆོས་ཉིད་སྣང་ངོ༌། །ཞེས་པ་དང་ཡང་འགལ་ཞིང་། དེ་ཞེས་པ་གཟུང་འཛིན་ནོ།། དེས་ན་སྔར་གྱི་
ལང་གཤེགས་ཀྱི་ལུང་དེའི་དོན་ནི། ཤནྟི་བས། སྣང་བ་མེད་པ་ཞེས་བྱ་བ་ནི་ཆོས་རྣམས་ཀྱི་མཚན་
མ་མི་སྣང་སྟེ། དེ་བཞིན་ཉིད་ལ་དམིགས་པ་ཞེས་བྱ་བའི་དོན་ཏེ། ཞེས་ཤེར་ཕྱིན་མན་ངག་དུ་བཤད།
ཡང་ཤནྟི་པས་དབུ་མ་རྒྱན་གྱི་རང་འགྲེལ་དུ། གང་དུ་མིང་དང་མཚན་མ་བཟུང་བ་དང་འཛིན་པ་
ཐམས་ཅད་ནུབ་པ་དེ་ནི་ཤིན་ཏུ་སྣང་བ་མེད་པའི་ཡེ་ཤེས་ཏེ་དེ་ལས་གནས་པར་གྱུར་བ་ཡིན་ནོ་ཞེས་
དང་། ཐེག་པ་ཆེན་པོ་མཐོང་ངོ་ཞེས་པ་ནི་ཐེག་པ་ཆེན་པོ་མངོན་སུམ་དུ་བྱས་པའི་ཕྱིར་རོ། །ཞེས་
204



པོད་གསུམ་པ།
ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
དང༌། ཆོས་ཀྱི་བཤེས་གཉེས་གྱིས། དེས་ན་མིག་བཙུམས་པ་ལྟར་ཅི་ཡང་མི་མཐོང་བ་ནི་མཐོང་
ལམ་མིན་གྱི་སྣ་ཚོགས་མཐོང་ཡང་སྒྲོ་སྐུར་མི་མཐོང་བ་ཞེས་མ་ཡིན་དགག་དུ་བཟུང་ངོ༌། ། ཞེས་པ་
ལྟར་འགའ་ཡང་མཐོང་བ་མེད་པའི་ནི་དེ་ཁོ་ན་མཐོང་བ་ཞེས་པའི་སྒྲོ་སྐུར་འགའ་ཡང་མཐོང་བ་མེད་
པ་ལ་བཤད་དོ། །མདོར་ན་དཔྱད་ན་གྲུབ་པའི་བདེན་དངོས་འགའ་ཡང་མཐོང་བ་མེད་པའི་སྤྲོས་
བྲལ་དེ་བཞིན་ཉིད་མཐོང་བའི་ཡེ་ཤེས་དེ་གནས་ལུགས་དེ་ཁོ་ན་ཉིད་མཐོང་བ་ཞེས་བའི་དོན་ཡིན་
གྱི་ཅི་ཡང་སྣང་བ་གཏན་མེད་པ་ལ་དགོངས་པ་མ་ཡིན་ནོ། །ཆོས་བཤེས་ཀྱིས་མཛད་པའི་འགྲེལ་
བར། ས་བརྒྱད་པ་ཡན་ཆད་སྣང་བ་མེད་པར་འདོད་པའི་ལུགས་བཀོད་པ་ཡང་གཟུང་འཛིན་གཉིས་
སྣང་མེད་པ་སྟེ། འཕགས་སེང་གཉིས་ཀྱིས། ཐེག་ཆེན་འཕགས་པའི་སྒོམ་ལམ་ལ་ཟག་བཅས་ཟག་
མེད་གཉིས་བཤད་པའི་དོན་ཆོས་བཤེས་ཀྱིས་རྣམ་པར་རྟོག་པ་དང་བཅས་པ་དང་། དེ་དང་བྲལ་བ་
གཙོ་བོར་གྱུར་བའོ་ཞེས་ཏེ། འདིར་རྟོག་པ་ནི་གཟུང་འཛིན་སོགས་གཉིས་སྣང་ཅན་གྱི་བློ་ལ་བཞེད་
པར་བོད་མཁས་པ་སྔ་མ་རྣམས་འཆད་དེ་དཔྱད་པར་བྱ་བ་ཡོད་དོ། །དེ་ལྟ་ན་མདོ་བསྟན་བཅོས་དེ་
མ་མེད་པ་གང་དུ་ཐེག་ཆེན་འཕགས་པའི་མཉམ་བཞག་བློ་མེད་དང་དམིགས་མེད་དུ་བཤད་པ་
ཐམས་ཅད། མིང་དང་མཚན་མ་དང་གཟུང་འཛིན་སོགས་སྣ་ཚོགས་སུ་སྣང་བའི་མངོན་ཞེན་མེད་པ་
སྟེ་ཅིར་ཡང་འཛིན་པ་མེད་པའི་ཞི་ལྷག་ཟུང་འཇུག་གི་རྣལ་འབྱོར་ངོས་བཟུང་བ་ཡིན་གྱི། མིག་
བཙུམས་པའི་གཟུགས་མི་མཐོང་བ་ལྟར་རམ་མར་མེ་ཤི་བ་ལྟ་བུར་མཉམ་བཞག་སྣང་བ་གཏན་
མེད་དམ། མཉམ་བཞག་བློ་མེད་དུ་སྟོན་པ་ཡང་གཏན་མ་ཡིན་ནོ། །དེས་ན་མཉམ་བཞག་སྣང་བ་
གཏན་མེད་དུ་འདོད་པ་ནི་མཉམ་བཞག་བློ་མེད། སངས་རྒྱས་ཐོབ་ཚེ་འདུས་བྱས་ཀྱི་ཡེ་ཤེས་མེད་
པར་འདོད་པ་དང་དོན་ཁྱད་མེད་ཀྱི་ཚིག་གིས་བརྗོད་ཚུལ་ཙམ་དུ་ཟད་དོ། །
ཡང་ལུང་ཆོས་པར་ཁས་འཆེ་བ་མང་བོ་དག་ན་རེ། སློབ་དཔོན་སེང་བཟང་གིས་སྐུ་བཞིར་
བཤད་པའི་རྟོགས་པ་ཡེ་ཤེས་ཆོས་སྐུ་དང་ངོ་བོ་ཉིད་ཀྱི་སྐུ་གཉིས་སངས་རྒྱས་མཚན་ཉིད་པ་ཡིན་གྱི།
གཟུགས་སྐུ་གཉིས་པོ་སངས་རྒྱས་མཚན་ཉིད་པ་མ་ཡིན་ཏེ་གདུལ་བྱའི་སྣང་བར་བཤད་པའི་ཕྱིར་
ཏེ༑ ཇི་སྐད་དུ། རྒྱུད་བླར། དེ་བཞིན་དད་སོགས་དྲི་མེད་ཅན། །དད་སོགས་ཡོན་ཏན་བསྒོམས་པ་
ཡིན། །རང་སེམས་ལས་སྣང་རྫོགས་སངས་རྒྱས། །མཚན་དང་དཔེ་བྱད་ལྡན་པ་དང་། །ཞེས་སོགས་
205



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ནས། འདི་ནི་རང་སེམས་སྣང་བ་ཞེས། །སོ་སོ་སྐྱེ་བོས་མི་ཤེས་མོད། །དེ་ལྟར་ནའང་གཟུགས་
མཐོང་སྟེ། །དེ་དག་ལ་ནི་དོན་ཡོད་འགྱུར། །ཞེས་སོགས་དང་། ཇི་ལྟར་བེཟླུར་ས་གཞི་གཙང་མ་ལ། །
ལྷ་དབང་ལུས་ཀྱི་གཟུགས་བརྙན་སྣང་བ་ལྟར། །དེ་བཞིན་འགྲོ་སེམས་ས་གཞི་གཙང་མ་ལ། །ཐུབ་
པའི་དབང་བོའི་སྐུ་ཡི་གཟུགས་བརྙན་འཆར། །ཞེས་དཔེ་དོན་རྒྱས་པར་སྦྱར་བ་དང༌། སློབ་དཔོན་
སེངྒེ་བཟང་བོས། སྐུ་ལྷག་མ་གསུམ་པོ་དོན་དམ་ཆོས་ཉིད་ཀྱི་ངོ་བོ་ཡང་དག་པའི་ཀུན་རྫོབ་ཏུ་སྣང་
བ་ཇི་ལྟར་མོས་པས་རབ་ཏུ་ཕྱེ་བ་ནི་སངས་རྒྱས་དང་བྱང་ཆུབ་སེམས་དཔའ་དང་། ཉན་ཐོས་ལ་
སོགས་པའི་སྤྱོད་ཡུལ་དུ་རྣམ་པར་བཞག་པ་ཡིན་ནོ་ཞེས་བཤད་པ་དང་། ཤེར་ཕྱིན་སུམ་བརྒྱ་པ་ལ་
སོགས་པར། དགེ་སློང་དག་ང་ལ་འཇིག་ཚོགས་ཀྱི་སྐུར་མ་ལྟ་བར་ཆོས་ཀྱི་སྐུར་ཡོངས་སུ་རྫོགས་
པར་ལྟོས་ཤིག་ཅེས་སོགས་རྒྱས་པར་བཤད་པ་དང་། གསེར་འོད་དམ་པ་ལས། སངས་རྒྱས་མྱ་ངན་
ཡོང་མི་འདའ། །ཞེས་སོགས་ལུང་མང་ངོ་ཞེ་ན་བཅོམ་ལྡན་འདས་ཀྱིས་དོན་ལ་རྟོན་པར་བྱ་ཡི་ཚིག་
འབྲུ་ལ་རྟོན་པར་མི་བྱའོ། །ཞེས་བཀའ་བསྩལ་བ་ལྟར་དགོངས་པ་ཟབ་མོ་གང་ཡིན་དཔྱད་ནས་དེ་
དང་མི་འགལ་བ་ཁས་བླངས་ཀྱི་སྒྲ་ཇི་བཞིན་པ་མ་ཡིན་ཏེ། ཧ་ཅིང་ཐལ་བར་འགྱུར་བའི་ཕྱིར་རོ། །
དེས་ན་རྒྱུད་བླ་མའི་ལུང་དོན་སྒྲ་ཇི་བཞིན་པར་བྱས་ནས་མཆོག་གི་སྤྲུལ་བའི་སྐུ་གདུལ་བྱ་སོ་སྐྱེའི་
རང་སེམས་ཀྱི་སྣང་བ་ཡིན་གྱི་སངས་རྒྱས་སས་བསྡུས་ཀྱི་སྐུ་མཚན་ཉིད་པ་མིན་ན། ཆུ་ནང་གི་ཟླ་
གཉིས་ལྟ་བུ་མེད་པ་སྣང་བ་གཅིག་ཡིན་ནམ་རྫས་སུ་ཡོད་པས་སྣང་བ་ཡིན། དང་པོ་ལྟར་ན་ཤཱཀྱ་
ཐུབ་པ་ལྟ་བུ་མཆོག་གི་སྤྲུལ་བའི་སྐུ་དེས་ཆོས་ཕུང་བརྒྱད་ཁྲི་བཞི་སྟོང་གིས་ཆོས་འཁོར་བསྐོར་
བའང་མིན་པར་འགྱུར་རོ། །ཆུ་ནང་གི་ཟླ་གཉིས་ལྟ་བུ་མེད་པའི་སྣང་བ་ཡིན་པའི་ཕྱིར་རོ། །འདོད་
མི་ནུས་ཏེ་མཛོད་ལས། ཆོས་ཀྱི་ཕུང་བོ་བརྒྱད་ཁྲི་དག །གང་རྣམས་ཐུབ་པའི་གསུངས་དེ་དག །
ཅེས་སོགས་དང་། མངོན་རྟོགས་རྒྱན་དུ། གང་དང་ཡང་དག་ལྡན་པའི་ཐུབ་རྣམས་རྣམ་པ་ཀུན་ལྡན་
སྣ་ཚོགས་འདི་གསུང་བ། །ཞེས་སོགས་མདོ་རྒྱུད་བསྟན་བཅོས་ཀྱི་ལུང་མཐའ་ཡས་སོ། །གཉིས་པ་
ལྟར་ན། མཐའ་གཞན་བཀག་པའི་ལུང་རིགས་ཀྱིས་གདུལ་བྱ་སོ་སྐྱེ་རང་ཉིད་ཀྱི་རྣམ་ཤེས་ཀྱིས་
བསྡུས་པའི་དངོས་པོ་ཞིག་ཏུ་ཁས་ལེན་དགོས་པར་འགྱུར་བ་ལས་མ་འདས་ལ། དེ་ལྟར་ན་དེས་
གསུངས་པའི་འཁོར་ལོ་རིམ་གསུམ། གསུང་རབ་ཡན་ལག་བཅུ་གཉིས་རྫོགས་པའི་སངས་རྒྱས་ཀྱི་
206



པོད་གསུམ་པ།
ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
གསུང་རབ་མ་ཡིན་པར་འགྱུར། དེ་གསུང་བ་པོ་སངས་རྒྱས་ཡིན་པའི་གཟུགས་སྐུ་མེད་ཀྱི་དེ་གསུངས་
པ་པོར་འདོད་པའི་གཟུགས་སྐུ་དེ་ནི་གདུལ་བྱ་སོ་སྐྱེའི་རྣམ་ཤེས་ཀྱི་བདག་ཉིད་ཡིན་པའི་ཕྱིར།
འདོད་ན་བཀའ་འཁོར་ལོ་རིན་པ་གསུམ་དང་། གསུང་རབ་ཡན་ལག་བཅུ་གཉིས་སངས་རྒྱས་ཀྱི་
བཀའ་མཚན་ཉིད་པ་མ་ཡིན་པར་ཐལ་བར་འགྱུར། དེ་ཡང་འདོད་ན་དེ་རྣམས་སྟོན་པ་སངས་རྒྱས་
ཀྱིས་བཀར་མཛད་དེ་སེམས་དཔའ་ཆེན་པོ་རྣམས་དང་དགྲ་བཅོམ་ཆེན་པོ་རྣམས་ཀྱིས་བཀའ་བསྡུ་
བ་རིམ་པར་མཛད་པ་མི་འཐད་པར་ཐལ་བ་དང་། རྒྱན་དྲུག་ལ་སོགས་པའི་ཤིང་རྟ་ཆེན་པོ་རྣམས་
ཀྱི་བཀའི་དགོངས་འགྲེལ་མཛད་དེ་བསྟན་པ་རྒྱས་པར་མཛད་པ་མི་འཐད་པར་ཐལ་བ་ལ་སོགས་
སྐྱོན་དུ་མ་ཡོད་ཅིང་། གཞན་ཡང་སངས་རྒྱས་ཀྱི་བསྟན་པ་ལ་ཞུགས་ནས་ལུང་དང་རྟོགས་པའི་དམ་
པའི་ཆོས་ལ་འཇུག་ཅིང་། བསྒྲུབ་པ་ནན་ཏན་དུ་བྱེད་པའི་སོ་སྐྱེ་དང་འཕགས་པའི་གང་ཟག་སློབ་
ལམ་པ་མེད་པར་འགྱུར་དེ། ཆོས་གསུང་བ་བོའི་སངས་རྒྱས་གཟུགས་སྐུ་མེད་ཅིང་། སྔར་བཤད་ཀྱི་
རྟོགས་པ་ཡེ་ཤེས་ཆོས་སྐུ་དང་། ངོ་བོ་ཉིད་སྐུ་ནི་གང་ཟག་དེ་དག་ལ་དངོས་སུ་ཆོས་སྟོན་པར་ཁྱེད་
ཀྱིས་ཁས་ལེན་པར་མི་ནུས་ཏེ། དེ་གཉིས་ནི་སངས་རྒྱས་ཁོ་ནའི་སྤྱོད་ཡུལ་ཡིན་གྱི། གང་ཟག་དེ་
དག་གི་སྤྱོད་ཡུལ་མ་ཡིན་པར་ཁྱེད་ཀྱིས་ཁས་བླངས་པའི་ཕྱིར་རོ། །
1:|: གཞན་ཡང་གདུལ་བྱ་སོ་སྐྱེ་རྣམས་ཀྱིས་མཚན་བཟང་སུམ་ཅུ་རྩ་གཉིས་དང་དཔེ་བྱད་བཟང་
བོ་བརྒྱད་ཅུའང་ཐོབ་པར་འགྱུར། སངས་རྒྱས་མཆོག་གི་སྤྲུལ་བའི་སྐུ་དེ་རང་སེམས་ཀྱི་རྫས་ཡིན་ཅིང་།
རང་སེམས་དེ་རང་རྒྱུད་ལ་རྫས་སུ་མེད་ཀྱིས་བསྙོན་དུ་མེད་པའི་སྐྱེས་བུ་ཡིན་པའི་ཕྱིར། ཡང་
ལོངས་སྐུ་བྱང་སེམས་འཕགས་པའི་རང་སྣང་ཡིན་གྱི་སངས་རྒྱས་མཚན་ཉིད་པ་མ་ཡིན་ན། གནས་
འོག་མིན་ཆེན་པོ་ཁོ་ནར་བཞུགས་པ་ལ་སོགས་པའི་ངེས་པ་ལྔ་ལྡན་གྱི་གཟུགས་སྐུ་དེ། གནས་མ་
ལུས་པར་གྱུར་བའི་མེ་ལོང་ལྟ་བུའི་ཡེ་ཤེས་ཀྱི་བདག་ཉིད་དུ་བྱམས་པས་གསུངས་པ་མི་འཐད་པར་
ཐལ་བར་འགྱུར་དེ། གདུལ་བྱ་སློབ་ལམ་པ་འགའ་ཞིག་གི་སེམས་ཀྱི་རང་སྣང་ཡིན་གྱི་སངས་རྒྱས་
མིན་པའི་ཕྱིར། འདོད་མི་ནུས་ཏེ། མདོ་སྡེ་རྒྱན་དུ། ཡེ་ཤེས་ཀུན་གྱི་རྒྱུ་མཚན་ཕྱིར། །ཡེ་ཤེས་
འབྱུང་གནས་ཆེན་པོ་འདྲ། །ལོངས་སྤྱོད་རྫོགས་པའི་སངས་རྒྱས་ཉིད། །ཡེ་ཤེས་གཟུགས་བརྙན་
འབྱུང་ཕྱིར་རོ། །ཞེས་སོ། །བྱང་སེམས་འཕགས་པ་སློབ་ལམ་པ་དེ་རྣམས་ཀྱང་གནས་འོག་མིན་
207



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཆེན་པོར་སངས་རྒྱས་ཟིན་པར་འགྱུར་ཏེ། མདོ་བསྟན་ཆོས་རྣམས་སུ་གསུངས་པའི་སྐུ་གསུམ་པ་
ལོངས་སྤྱོད་རྫོགས་པའི་སྐུ་དེ། དེའི་རང་སེམས་ཀྱི་རང་སྣང་གི་རྫས་ཉིད་ཡིན་པའི་ཕྱིར། ཇི་སྐད་དུ་
ལངས་ཀར་གཤེགས་མདོར། གཙང་མའི་གནས་དག་སྤངས་པ་ཡི། །འོག་མིན་གནས་ནི་ཉམས་
དགའ་བ། །ཡང་དག་སངས་རྒྱས་དེར་སངས་རྒྱས། །སྤྲུལ་བ་པོ་ནི་འདིར་འཚང་རྒྱ། །ཞེས་བཤད་
དེ༑ རྐང་བ་ཕྱི་མ་འདིས་མཆོག་གི་སྤྲུལ་སྐུ་ཡང་སངས་རྒྱས་སུ་འགྲུབ་པོ། །སོ་སྐྱེའི་སྤྱོད་ཡུལ་དུ་
གྱུར་བའི་སྤྲུལ་སྐུ་མཐས་ཅད་སོ་སྐྱེའི་རང་སྣང་དང་
། ལོང་སྐུ་མཐས་ཅད་བྱང་འཕགས་སློབ་ལམ་
པའི་རང་སྣང་དུ་འདོད་པ། དེ་དག་གཉིས་ཀ་ལྟར་ན། རྟོགས་པ་ཡེ་ཤེས་ཆོས་སྐུར་མིང་བཏགས་
པའི་ཟག་མེད་ཀྱི་ཆོས་སྡེ་ཉི་ཤུ་རྩ་གཅིག་པོ་དེ་གང་ཟག་གང་གི་ཡང་རྒྱུད་ལ་མི་གནས་པར་ཐལ་
བར་འགྱུར། སངས་རྒྱས་ཡིན་པའི་གཟིགས་སྐུ་མེད་པའི་ཕྱིར། ཟག་པ་མེད་པའི་ཡེ་ཤེས་དེ་རྣམས་
བྱང་འཕགས་སློབ་ལམ་པའི་རྒྱུད་ལ་གནས་སོ། །ཞེས་ནི་བརྗོད་པར་མི་ནུས་ཏེ། དེ་རྣམས་རྟོགས་
པ་ཡེ་ཤེས་ཆོས་སྐུ་ཡིན་པའི་སངས་རྒྱས་ཁོ་ན་ལ་ཡོད་ཅེས་ཁས་བླངས་པའི་ཕྱིར་རོ། །
ཁ་ཅིག་ན་རེ། སངས་རྒྱས་ཡིན་པའི་ལོངས་སྐུ་མེད་པར་ཁས་བླངས་ན། ཁྱོད་ཀྱི་སྐྱོན་ཕྱི་མ་
དེ་འོང་བ་བདེན་མོད། དེ་བས་ན་སྤྲུལ་སྐུ་ཐམས་ཅད་གདུལ་བྱའི་རང་སྣང་གི་བསྡུས་པ་ཡིན་གྱི།
སངས་རྒྱས་ཡིན་པའི་ལོངས་སྐུ་ཡོད་དོ་ཞེ་ན། འོ་ན་ལོངས་སྐུ་ཐམས་ཅད་ཀྱང་གདུལ་བྱའི་སེམས་
ཀྱི་རང་སྣང་གིས་བསྡུས་པར་ཐལ་བར་འགྱུར་ཏེ། སྤྲུལ་སྐུ་ཐམས་ཅད་དེ་ལྟར་ཡིན་པ་དང་སྒྲུབ་བྱེད་
དང་གནོད་བྱེད་ཀྱི་ལུང་རིགས་ལ་སོགས་རྒྱུ་མཚན་ཤིན་ཏུ་མཚུངས་པའི་ཕྱིར་རོ། །གཞན་ཡང་སྤྲུལ་
སྐུ་དེ་ལྟར་འདོད་པ་ལ་ལུང་རིགས་ཀྱི་གནོད་བྱེད་བརྗོད་ཟིན་ཅིང་སྐྱོན་གཞན་ཡང་ཡོད་ནའང་མང་
དོགས་པས་མ་བྲིས་སོ། །
དེ་ལྟར་ན་སྔགས་ཀྱི་སྔར་གྱི་རྒྱུད་བླ་མའི་ལུང་དེ་དག་གི་དགོངས་པའི་དོན་ནི། སངས་
རྒྱས་ཀྱི་སྐུ་ལ་རང་དོན་དོན་དམ་པའི་སྐུ། གཞན་དོན་ཀུན་རྫོབ་པའམ་བརྡའི་སྐུ་གཉིས་གསུངས་
ཤིང་། སངས་རྒྱས་རྣམས་ཀྱི་སྔོན་གྱི་སྨོན་ལམ་དང་། གདུལ་བྱ་རང་གི་དགེ་བའི་རྩ་བ་ཕུན་སུམ་
ཚོགས་པ་བསགས་པ་ལ་བརྟེན་ནས། འོ་སྐོལ་རྣམས་ཀྱི་སྟོན་པ་ཤཱཀྱ་ཐུབ་པ་ལྟ་བུའི་མཆོག་གི་སྤྲུལ་
བའི་སྐུ་མཐོང་ཞིང་གསུང་ཐོས་པའི་དད་ལྡན་གྱི་གདུལ་བྱ་སོ་སོ་སྐྱེ་བོ་དེ་རྣམས་ཀྱིས་བདག་ཅག་
208



པོད་གསུམ་པ།
ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
གིས་མཐོང་ཞིང་བསྙེན་བཀུར་བའི་མཚན་དཔེས་བརྒྱན་པའི་སངས་རྒྱས་ཀྱི་སྐུ་འདི་ཉིད་ཁོ་ན་ཡིན་
ནོ་ཞེས་སེམས་ཤིང་། དོན་དམ་པའི་སངས་རྒྱས་ཆོས་སྐུ་ཡོད་པར་མི་ཤེས་ཡང་རང་གི་སྤྱོད་ཡུལ་དུ་
གྱུར་བའི་གཟུགས་སྐུ་མཐོང་བ་ལ་བརྟེན་ནས། བདག་ཀྱང་འདི་འདྲར་གྱུར་ཅིག་སྙམ་ནས་དད་
པས་དགེ་བ་བསྒྲུབ་ཅིང་རིམ་ཀྱིས་ཚོགས་གཉིས་སྤེལ་ཏེ་མེ་ལོང་ལྟ་བུ་ལ་སོགས་པའི་ཤེས་རབ་ཀྱི་
མིག་སྐྱེས་པ་ན། དོན་དམ་པའི་སངས་རྒྱས་ཆོས་སྐུ་མཐོང་ཞིང་འཐོབ་ལ་མངོན་དུ་བྱེད་པར་འགྱུར་
ཞེས་པའི་དོན་དེ། རྒྱུད་བླར། འདི་ནི་རང་སེམས་སྣང་བ་ཞེས། །སོ་སོ་སྐྱེ་བོས་མི་ཤེས་མོད། །དེ་
ལྟར་ན་ཡང་གཟུགས་མཐོང་སྟེ། །དེ་དག་རྣམས་ལ་དོན་ཆེན་འགྱུར། །རིམ་ཀྱིས་དེ་མཐོང་ལ་བརྟེན་
ནས། །ནང་གི་ དམ་ པ་ཆོས་སྐུ་ནི། །ཤེས་རབ་མིག་གིས་མཐོང་བར་འགྱུར། །ཞེས་གསུང་ཏེ།།
མདོར་ན་བྱིས་པ་སོ་སོ་སྐྱེ་བོ་རྣམས་ཀྱིས་རང་གི་སེམས་ཀྱི་ཆོས་ཉིད་རང་གི་ངོ་བོ་གདོད་ནས་དྲི་མ་
ཐམས་ཅད་དང་བྲལ་བས། རང་བཞིན་གྱི་འོད་གསལ་བའི་ཆོས་སྐུ་དེ་རང་སེམས་ཀྱི་ཆོས་ཉིད་དུ་
ཡོད་པར་མི་ཤེས་པར། མཛད་པ་བཅུ་གཉིས་ཀྱི་ཚུལ་དུ་སངས་རྒྱས་པའི་མཚན་དཔེས་བརྒྱན་པའི་
སྐུ་ཁོ་ན་དོན་དམ་པའི་སངས་རྒྱས་སུ་བཟུང་བའི་ཆ་ནས་བློ་དོན་དང་ཅུང་མི་མཐུན་པ་ཡིན་ཡང་། དེ་
ལ་བརྟེན་ནས་སྐལ་ལྡན་གྱི་སྐྱེས་བུས་དེ་འདྲར་གྱུར་ཅིག་ཅེས་སྨོན་ལམ་བཏབ་ཅིང་ཚོགས་གཉིས་
བསགས་པས་དོན་དམ་པའི་ནང་གི་ཆོས་སྐུ་ཐོབ་སྟེ། དཔེར་ན་བེཌཱུརྱ་ས་གཞི་གཙང་མའམ་དྭངས་
པ་ལ་ལྷའི་དབང་བོ་བརྒྱ་བྱིན་གྱི་གཟུགས་ཤར་བ་མཐོང་སྟེ། དེ་ཉིད་བརྒྱ་བྱིན་ནོ་སྙམ་དུ་བཟུང་སྟེ་
བདག་ཀྱང་འདི་ལྟ་བུར་གྱུར་ཅིག་ཅེས་སྨོན་ཞིང་ཚོགས་བསགས་པས་ཕྱིས་བརྒྱ་བྱིན་གྱི་གོ་འཕང་
ཐོབ་པ་བཞིན་ཞེས་པ་སྟེ། ས་གཞི་དྭངས་པ་ལ་ཤར་བའི་བརྒྱ་བྱིན་གྱི་གཟུགས་བརྙན་དེ་བརྒྱ་བྱིན་
དངོས་མ་ཡིན་པ་བཞིན། འགྲོ་སེམས་དག་པས་མཐོང་བའི་མཚན་དཔེས་བརྒྱན་པའི་སྐུ་དེ་དོན་
དམ་ཆོས་སྐུ་མིན་ཞེས་བསྟན་པ་ཙམ་ཡིན་གྱི། སངས་རྒྱས་ཀྱི་གཟུགས་སྐུ་སངས་རྒྱས་ཀྱི་སས་མ་
བསྡུས་པར་གདུལ་བྱའི་སེམས་ཀྱི་སྣང་བ་ཙམ་དུ་སྟོན་པ་མ་ཡིན་ནོ། །དེ་ལྟར་མ་ཡིན་པར་གཟུགས་
སྐུ་གདུལ་བྱའི་རང་སྣང་ཁོ་ན་ཡིན་ན། དབུ་མ་རིན་ཆེན་འཕྲེང་བ་ལས། །སངས་རྒྱས་རྣམས་ཀྱི་
གཟུགས་སྐུ་ནི། །བསོད་ནམས་ཚོགས་ལས་འཁྲུངས་པ་སྟེ། །ཆོས་ཀྱི་སྐུ་དེ་མདོར་བསྡུས་ན། །རྒྱལ་
བོ་ཡེ་ཤེས་ཚོགས་ལས་འཁྲུངས། །ཞེས་གསུངས་པས་གང་ཟག་ལྷས་སྦྱིན་གྱིས་བསྐལ་བ་གྲངས་
209



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
མེད་དུ་མར་བསོད་ནམས་ཀྱི་ཚོགས་རབ་ཀྱི་མཐར་ཕྱིན་པར་བསགས་པའི་འབྲས་བུ་དངོས་དེ།
ཁོང་གི་མ་ཐོབ་པར་གདུལ་བྱ་མཆོད་སྦྱིན་གྱིས་ཐོབ་པར་འགྱུར་ཞིང་། འདོད་ན་ལས་བྱས་པ་ཆུད་
ཟོས་ཤིང་མ་བྱས་པ་དང་འཕྲད་པར་འགྱུར་རོ། ། ན ་
གཞན་ཡང་མདོ་གསེར་འོད་དམ་པ་ལས། དཔེར་ན་ནམ་མཁའ་ལ་བརྟེན་ནས་གློག་བྱུང་ངོ་
གློག་ལ་བརྟན་ནས་འོད་འབྱུང་ངོ༌། །དེ་བཞིན་དུ་ཆོས་ཀྱི་སྐུ་ལ་བརྟེན་ནས་ལོངས་སྤྱོད་རྫོགས་པའི་
སྐུ་འབྱུང་ངོ༌། །ལོངས་སྤྱོད་རྫོགས་པའི་སྐུ་ལ་བརྟེན་ནས་སྤྲུལ་བའི་སྐུ་འབྱུར་ངོ་ཞེས་གསུངས་ཏེ།
དཔེ་དོན་རྣམ་པ་ཐམས་ཅད་དུ་མཚུངས་དགོས་པ་མ་ཡིན་མོད། སྐབས་སུ་བབ་པའི་མཚུངས་ཆོས་
ངེས་པར་སྦྱོར་དགོས་པས་འདིར་གློག་གི་འོད་དེ་གློག་དེ་ཉིད་ཀྱི་རང་གི་མདངས་གསལ་བའི་ཆ་
གཅིག་ཡིན་ལ། གློག་དང་བྲལ་མི་ཤེས་པ་ཡིན་ཞིང་དེ་གཉིས་ལ་མཆོག་དམན་གྱི་ཁྱད་མེད་པ་དེ་
བཞིན་དུ་སངས་རྒྱས་ཀྱི་ལོངས་སྐུ་དང་། སངས་རྒྱས་རང་ཉིད་ཀྱིས་སྤྲུལ་བའི་སྤྲུལ་སྐུ་དང་། སངས་
རྒྱས་ཀྱི་མེ་ལོང་ལྟ་བུའི་ཡེ་ཤེས་ལ་སོགས་པ་གདུལ་བྱའི་སྤྱོད་ཡུལ་དུ་གསལ་བའི་ཡེ་ཤེས་ཀྱི་རྣམ་
འགྱུར་ཉིད་ཡིན་པས། སངས་རྒྱས་ཀྱི་ས་ཉིད་ཀྱིས་བསྡུས་པའི་ཕྱིར་དེ་གཉིས་ལ་བཟང་ངན་གྱི་ཁྱད་
མེད་ཅིང་གདུལ་བྱའི་སེམས་རྒྱུད་ཀྱིས་བསྡུས་པའང་མ་ཡིན་ནོ། །གལ་ཏེ་སྔར་བཤད་ལྟར་གདུལ་
བྱའི་སེམས་རྒྱུད་ཀྱིས་བསྡུས་པ་ཡིན་ན་སྐུ་དེ་གཉིས་ལ་ཆོས་བཟང་ངན་གྱི་ཁྱད་ཡོད་པར་འགྱུར་ཏེ།
ལོངས་སྐུའི་གདུལ་བྱ་བྱང་འཕགས་དང་། སྤྲུལ་སྐུའི་གདུལ་བྱར་གྱུར་བའི་སོ་སྐྱེ་རྣམས་ལ་བཟང་
ངན་གྱི་ཁྱད་ཤིན་ཏུ་ཆེ་བའི་ཕྱིར་རོ། །དེ་བཞིན་དུ་རྒྱུད་བླར། ཤེས་རབ་ཡེ་ཤེས་རྣམ་གྲོལ་རྣམས། །
གསལ་དང་འཕྲོ་དང་དག་ཕྱིར་དང་། །ཐ་དད་མེད་ཕྱིར་འོད་དང་ཟེར། །ཉི་མའི་དཀྱིལ་འཁོར་དག་
དང་མཚུངས། །ཞེས་ཉི་མའི་དཀྱིལ་འཁོར་དང་དེའི་འོད་དང་ཟེར་རྣམས་མེད་ན་མི་འབྱུང་བའི་
འབྲེལ་བ་ཅན་གྱི་འབྲལ་མི་རུང་ཡིན་པ་ལྟར། སངས་རྒྱས་ཐོབ་པའི་ཚེ་སྒྲིབ་པ་ཐམས་ཅད་ལས་
རྣམ་པར་གྲོལ་བའི་ཆོས་ཉིད་ཀྱི་སྐུ་དང་ཇི་ལྟ་བ་མཁྱེན་པའི་མི་རྟོག་ཡེ་ཤེས། ཇི་སྙེད་པ་མཁྱེན་པའི་
རྗེས་ཐོབ་དག་པའི་ཡེ་ཤེས་རྣམས་མེད་ན་མི་འབྱུང་བའི་འབྲེལ་བ་ཅན་གྱི་འབྲལ་མི་རུང་ཡིན་པར་
བསྟན་ཅིང་། དེ་ལྟར་བསྟན་པས་སྔར་བཤད་ལྟར་གྱི་ལོངས་སྐུ་ཡང་མཉམ་རྗེས་ཀྱི་ཡེ་ཤེས་དེ་དག་
གི་རྣམ་འགྱུར་ཡིན་པས་སངས་རྒྱས་ཀྱི་སས་བསྡུས་པར་འགྲུབ་པོ། ། །
210



རྒa
གཞི་ལམ་འབྲས་གསུམ་ལས་བརྩམས་པའི་དྲིས་ལན།
ཉ་དབོན་ཀུན་དགའ་དཔལ།
པོད་གསུམ་པ།
ཡང་དུས་འཁོར་འགྲེལ་ཆེན་དུ། སྲོག་གིས་བསྐྱེད་པ་ཡོད་པ་དང་མེད་པའི་རྨི་ལམ་གྱི་སེམས་
ཀྱི་དངོས་པོ་མེད་པའི་སེམས་ནི་ལོངས་སྤྱོད་རྫོགས་པའི་སྐུ་དེ་ཉིན་མོར་བྱེད་པའི་སྐུ་ཞེས་པའོ།།
རྣམ་པར་རྟོག་པ་དུ་མའི་དངོས་པོའི་འདུ་ཤེས་སད་པའི་སེམས་ཀྱི་དངོས་པོ་མེད་པའི་སེམས་ནི་
སྤྲུལ་བའི་སྐུ་སྟེ་པདྨའི་འདབ་མ་རྒྱས་པའི་སྤྱན་ནོ། །ཞེས་ཏེ་གཉིས་སུ་ཕྱེ་བའི་རྣམ་ཤེས་ནི་ཡེ་ཤེས་
ཀྱི་སྐུ་སོགས་སུ་མི་འཐད་པས་དེ་གཉིས་སངས་རྒྱས་ཀྱི་སས་བསྡུས་པར་གྲུབ་པོ། །དེ་བཞིན་དུ་
མདོ་སྡེ་སངས་རྒྱས་ཀྱི་སར། རང་བཞིན་ཆོས་རྫོགས་ལོངས་སྤྱོད་དང་། །སྤྲུལ་པ་ཐ་དད་འཇུག་པ་
ཅན། །ཞེས་པའི་འགྲེལ་བར། དེ་ལ་རང་བཞིན་པ་ནི་ཆོས་ཀྱི་སྐུ་སྟེ་ཞེས་པ་ནས། ལོངས་སྤྱོད་རྫོགས་
པ་ནི་དེའི་དབང་གིས་འབྱུང་བའི་ཤེས་རབ་རྣམ་པར་མི་རྟོག་པའི་ཡེ་ཤེས་ཀྱི་རྗེས་ལ་ཐོབ་པ་སྟེ།
ཤེས་རབ་ལ་སོགས་པའི་རང་བཞིན་གྱིས་ཞིང་རྣམས་སུ་འཁོར་གྱི་དཀྱིལ་འཁོར་ནང་དག་དུ། སར་
ཞུགས་པའི་བྱང་ཆུབ་སེམས་དཔའ་ཆེན་པོ་རྣམས་དང་ཆོས་ལ་རྫོགས་པར་ལོངས་སྤྱོད་པའི་རྒྱུ་
མཚན་ཡིན་ནོ། །སྤྲུལ་བ་བོ་ནི་གདུལ་བྱའི་སེམས་ཅན་རྣམས་ཇི་ལྟ་བ་རྣམས་ལ་གཟུགས་ཀྱི་སྐུ་ལ་
སོགས་པ་ཀུན་ཏུ་བསྟན་པས་ཡོངས་སུ་སྨིན་པར་འགྱུར་བ་དང་མཐུན་པ་སྟེ། དེའི་རྗེས་ལ་ཐོབ་པའི་
ཤེས་རབ་ཁོ་ན་ཡིན་ནོ་ཞེས་ཤིང་རྟ་ཆེན་པོ་ངང་ཚུལ་བཟང་བོས་བཤད་དེ། དེས་ན་རྫོགས་པའི་
སངས་རྒྱས་ཀྱི་ལོངས་སྤྲུལ་གཉིས་པོ་ཡང་སངས་རྒྱས་ཀྱི་སས་བསྡུས་ཀྱི་ཡོན་ཏན་ཁོ་ནར་ངེས་སོ། །
གལ་ཏེ་སྐུ་དེ་གཉིས་སངས་རྒྱས་ཀྱི་ཡེ་ཤེས་ཀྱི་བདག་ཉིད་ཡིན་ན་དྲི་བཅས་ཀྱི་སྐྱེ་བོ་དངོས་སུ་ཇི་
ལྟར་མཐོང་ཞེ་ན། སངས་རྒྱས་རྣམས་ཀྱི་སྨོན་ལམ་ལ་སོགས་པའི་ཚོགས་གཉིས་ཡོངས་སུ་རྫོགས་
པའི་བྱིན་གྱིས་རླབས་པའི་མཐུས་གདུལ་བྱས་ཀྱང་མཐོང་བ་ཡིན་ཏེ། དཔེར་ན་སངས་རྒྱས་ཀྱིས་
འཇིག་རྟེན་པའི་ཐུགས་བསྐྱེད་པ་ན་གྲོག་བུར་གྱིས་ཀྱང་དེའི་ཐུགས་ཤེས་པར་བཤད་དེ་དེ་ཡང་དེས་
དེ་ལྟར་ཤེས་པར་བྱིན་གྱིས་བརླབས་པའི་མཐུ་ཁོ་ན་ཡིན་པ་བཞིན་དང་། དེ་བཞིན་གཤེགས་པའི་
སྐུ་གསུང་ཐུགས་ཀྱིས་བྱིན་གྱིས་བརླབས་པ་ལས་བྱང་ཆུབ་སེམས་དཔའ་དང་ཉན་ཐོས་དགྲ་བཅོམ་
པ་སོགས་ཀྱིས་ཀྱང་། ཕལ་པོ་ཆེའི་སྐབས་ཅི་རིགས་པ་དང་མདོ་ཤེར་སྙིང་ལ་སོགས་པ་སྟོན་ནུས་པ་
བཞིན་ནོ། །
ཡང་བདག་ཉིད་ (བུ་སྟོན་》ཆེན་པོ་འགའ་ཞིག་སངས་རྒྱས་ཀྱི་ངོ་བོ་ཉིད་ཀྱི་སྐུ་དེ་ཆོས་ཉིད་ཡིན་
2



ཇོ་ནང་དཔེ་ཚོགས།
1: སྤྱིའི་དེབ་སོ་གཉིས་པ།
ཡང་། ཆོས་ཉིད་དག་པ་གཉིས་ལྡན་ཡིན་པས་སངས་རྒྱས་ཀྱི་ས་ཁོ་ན་ན་ཡོད་ཀྱིས་གཞན་གང་ན་
ཡང་མེད་པར་བཞེད་པ་དང་། ཆོས་ཅན་ཐམས་ཅད་ཀྱི་ཆོས་ཉིད་གཅིག་ཏུ་བཞེད་པ་ནང་འགལ་
བའི་སྐྱོན་ཡོད་པར་མངོན་ཏེ། ཆོས་རྗེ་རྣམ་གཉིས་སོགས་ཀྱིས་བཞེད་ཚུལ་རྣམ་པར་བཞག་པའི་
བསྟན་བཅོས་རྒྱས་པ་ལོགས་སུ་རྩོམ་པར་འདོད་པས་དེར་བཤད་པར་བྱའོ། །དེང་སང་མཁས་པར་
རློམ་པ་དག་ན་རེ། ཁོ་བོ་ཅག་དབུ་མ་བའི་ལུགས་ལ་ཆོས་ཅན་རྣམས་སོ་སོ་ཐ་དད་པ་ཡིན་པ་བཞིན་
དུ༑ དེ་རྣམས་ཀྱི་ཆོས་ཉིད་དམ་དེ་བཞིན་ཉིད་ཡང་སོ་སོ་ཐ་དད་ཁོ་ན་ཡིན་པས། ཆོས་སོ་སོ་ཁོ་ན་
ལ་ཡོད་ཀྱིས་གཞན་ལ་ཡང་མེད་ཅིང་ཆོས་ཅན་སོ་སོ་བ་དེ་དག་མེད་ན་དེའི་ཆོས་ཉིད་ཡང་གཏན་
ནས་མེད་པར་འགྱུར་རོ། །ངོ་བོ་ཉིད་ཀྱི་སྐུ་ཡང་སངས་རྒྱས་ཀྱི་ཆོས་ཉིད་ཡིན་པས་སངས་རྒྱས་ཀྱི་ས་
ཁོ་ན་ལ་ཡོད་ཀྱི་གཞན་གང་ན་ཡང་མེད་དོ། །དེས་ན་ངོ་བོ་ཉིད་སྐུ་དང་བདེ་གཤེགས་སྙིང་པོ་གཅིག་
ཡིན་པས་སེམས་ཅན་ཐམས་ཅད་བདེ་གཤེགས་སྙིང་བོ་ཅན་དུ་འདོད་པ་བཞད་གད་ཀྱི་གནས་ཡིན་
ཟེར་བ་གྲག་གོ །དུས་ད་ལྟ་ལྟ་བའི་སྙིགས་མ་ཡང་སྙིགས་མར་གྱུར་རོ། །ཞེས་མཚོན་པར་བྱེད་པའི་
ལྟ་ངན་འདི་ལྟ་བུ་བཟུང་ནས་མཁས་པར་རློམ་པ་ཡང་བཞད་གད་ཀྱི་གནས་ཏེ། བཀའ་བསྟན་
བཅོས་དྲི་མ་མེད་པ་དུ་མ་དང་འགལ་བའི་ཕྱིར་རོ། །གལ་ཏེ་དེ་ལྟ་ན་བུམ་པ་ལྟ་བུའི་ཆོས་ཉིད་དམ་
དེ་བཞིན་ཉིད་དེ་གང་། དོན་དམ་པར་བུམ་སོགས་བདེན་པའི་རང་བཞིན་མེད་ཙམ་མམ། དེ་ལྟར་
མེད་པའི་དེ་བཞིན་ཉིད་ཅིག བུམ་སོགས་ཀྱི་ཆོས་ཉིད་དམ་དེ་བཞིན་ཉིད་ཡིན། དང་བོ་ལྟར་ན་དེ་
དོན་དམ་བདེན་པ་མཚན་ཉིད་པ་ཡིན་པར་ཐལ་བར་འགྱུར། བུམ་སོགས་ཀྱི་ཆོས་ཉིད་དམ་དེ་
བཞིན་ཉིད་ཡིན་པའི་ཕྱིར། མ་ཁྱབ་པ་མ་ཡིན་ཏེ། དབུས་མཐའ་རྣམ་འབྱེད་དུ། སྟོང་པ་ཉིད་དེ་
མདོར་བསྡུ་ན། །དེ་བཞིན་ཉིད་དང་ཡང་དག་མཐའ། །མཚན་མ་མེད་དང་དོན་དམ་དང་། །ཆོས་ཀྱི་
དབྱིངས་ནི་རྣམ་གྲངས་སོ། །ཞེས་དང༌། ཀླུའི། བྱང་ཆུབ་སེམས་འགྲེལ་དུ། དེ་བཞིན་ཉིད་དང་ཡང་
དག་མཐའ། །མཚན་མ་མེད་དང་དོན་དམ་ཉིད། །བྱང་ཆུབ་སེམས་མཆོག་དེ་ཉིད་དང་། །སྟོང་པ་
ཉིད་དུ་བཤད་པའང་ཡིན། །ཞེས་དང་། མདོ་རྒྱུད་དུ་མར་ཡང་དོན་དེ་ཉིད་གསུངས་ཏེ། གཟུ་བོའི་
བློས་ལྟོས་ཤིག་དང་གསལ་བར་འགྱུར་རོ། །གལ་ཏེ་ཆོས་ཉིད་དམ་དེ་བཞིན་ཉིད་ཡིན་ཡང་དོན་
དམ་པའི་བདེན་པ་མ་ཡིན་ན། དེ་ལས་གཞན་གང་ཡང་དོན་དམ་པའི་བདེན་པར་མི་རུང་བས་དོན་
212



པོད་གསུམ་པ།
-
-
-
-
ཉ་དབོན་ཀུན་དགའ་དཔལ། ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
དམ་བདེན་པ་ཡིན་པ་མེད་པར་འགྱུར་ཞིང་། འདོད་ན་མདོ་རྒྱུད་བསྟན་བཅོས་དྲི་མ་མེད་པ་དུ་མར་
བདེན་གཉིས་ཀྱི་ཚུལ་རྒྱ་ཆེར་རྣམ་པར་བཞག་པ་ཐམས་ཅད་ལོག་པར་འགྱུར་རོ། །གལ་ཏེ་ཆོས་
ཐམས་ཅད་སྤྲོས་བྲལ་ཡིན་པས་གང་ཅིར་ཡང་གྲུབ་པ་མེད་པའི་ཕྱིར་དོན་དམ་པའི་བདེན་པ་ཞེས་བྱ་
བའང་གྲུབ་པ་མེད་ཀྱི་མིང་ཙམ་མོ་ཞེ་ན། ལས་རྒྱུ་འབྲས་དང༌། དཀོན་མཆོག་གསུམ་པོར་གྲུབ་པ་
མེད་པར་འདོད་པའི་དབུ་མའི་ལུགས་ཞེས་མིང་བཟང་བཏགས་པའི་རྒྱང་འཕེན་པའི་ལྟ་བ་འདི་དོར་
ཅིག བདག་བདེ་ལེགས་སུ་འདོད་པ་དག་དེ་ཁས་ལེན་པར་མི་རིགས་ཏེ་ཕོང་བར་འགྱུར་པའི་ཕྱིར་
རོ༑ ༑ཇི་སྐད་དུ། དབུ་མ་རིན་ཆེན་འཕྲེང་བར། མེད་པ་བོ་ནི་ངན་འགྲོར་འགྲོ། །ཞེས་སོ། །གཞན་
ཡང་། མེད་པར་ལྟ་བས་རྩ་བ་བཅོད། ཞེས་སོགས་དུ་མ་བཤད་དེ། གལ་ཏེ་དོན་དམ་པར་སྤྲོས་
བྲལ་དང་། དོམ་དམ་པར་ཅིར་ཡང་གྲུབ་པ་མེད་ཅེས་ཁྱད་པར་གྱི་ཚིག་སྦྱོར་ཞེ་ན། དེ་ལྟར་སྦྱར་ནས་
ལྟ་སྒོམ་སྤྱོད་འབྲས་ཀྱི་མདོ་དོན་རྒྱས་པར་གཏན་ལ་འབེབས་པ་མཁས་མཆོག་ཀ་ལ་ཤཱི་ལས་མཛད་
པའི་དབུ་མ་སྣང་བ་དང་། སྒོམ་རིམ་རྣམ་པ་གསུམ་སོགས་དང་། ལེགས་ལྡན་འབྱེད། དཔལ་སྦས།
ཡེ་ཤེས་སྙིང་བོ། ཞི་བ་འཚོ་སོགས་ཀྱིས་རྒྱས་པར་གཏན་ལ་ཕབ་མོད་ཀྱིས་དེ་དག་དབུ་མ་རང་རྒྱུད་
པའི་ལུགས་ནོར་བ་ཡིན་ཏེ། དོན་དམ་པར་ཞེས་པའི་ཁྱད་པར་གྱི་ཚིག་སྦྱར་བ་དོན་མེད་ཞེས་དམ་
འཆའ་ཞིང་ཁས་ལེན་ལ། འདི་སློབ་དཔོན་ཟླ་བ་གྲགས་པའི་དགོངས་དོན་ཡིན་ལ་ཁོང་ཁོ་ནས་ཀླུ་
སྒྲུབ་ཡབ་སྲས་ཀྱི་དགོངས་པ་རྟོགས་ཀྱི། གཞན་གྱིས་མིན་ནོ་ཞེས་ཁྱོད་ཁས་ལེན་པ་མིན་ནམ། དེ་
ལྟའི་ཚུལ་འདི་རྟོགས་དཀའ་བའི་ཕྱིར་ལེགས་པར་རྣམ་པར་ཕྱེ་བའི་བསྟན་བཅོས་ཞིག་ལོགས་སུ་
རྩོམ་པའི་སྤྲོ་བ་ཡོད་དོ། །གལ་ཏེ་དེ་འདྲ་དེ་དོན་དམ་པའི་བདེན་པ་མཚན་ཉིད་ཡིན་པར་ཐལ་བ་
འདོད་དོ་ཞེ་ན། འདི་དོན་དམ་བདེན་པ་རྗེས་མཐུན་པ་ཡིན་གྱི་མཚན་ཉིད་པ་མིན་ནོ་ཞེས་སྔར་ལུང་
རིགས་ཀྱི་སྒོ་ནས་བསྟན་ཟིན་ཞིང་། གཞན་ཡང་དབུ་མ་སོགས་དོན་དམ་པར་བདེན་པའི་རང་
བཞིན་མེད་ཙམ་དོན་དམ་བདེན་པ་མཚན་ཉིད་པ་ཡིན་ན་རྫུན་པ་བསླུ་བའི་ཆོས་ཅན་ཐམས་ཅད་དེ་
མ་ཡིན་པར་ཐལ་བར་འགྱུར་རོ། །འདོད་མི་ནུས་ཏེ། དགག་བྱ་དབུ་མ་སོགས་བདེན་དངོས་མེད་
པའི་དོན་དམ་པར་བུམ་སོགས་བདེན་པའི་རང་བཞིན་མེད་པ་དེ་ཤེས་བྱ་ཐམས་ཅད་ལ་སྤྱི་ཁྱབ་དུ་
སྒྲུབ་པའི་ཕྱིར་ཏེ་རི་བོང་རྭ་མེད་བཞིན་ནོ། །གཞན་ཡང་དེ་འདྲའི་རང་བཞིན་མེད་པ་དེ་ཡིན་ན། དེ་
2i3



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བཞིན་ཉིད་དང་ཡང་དག་པའི་མཐའ་སོགས་ཡིན་པས་ཁྱབ་པར་ཐལ་བར་འགྱུར་ཏེ། དོན་དམ་པའི་
བདེན་པ་མཚན་ཉིད་པ་ཡིན་པའི་ཕྱིར། ཞེས་པའི་སྐྱོན་སྤྱི་བོར་ཐོག་ལྷུང་བ་བཞིན་འབྱུང་བར་ཡང་
མ་གོའམ་བུ་ཆེན་པ། དེ་འདོད་ན་ཀུན་རྫོབ་ཐམས་ཅད་དང་རི་བོང་རྭ་སོགས་ཐམས་ཅད་དེ་བཞིན་
ཉིད་དང་ཡང་དག་པའི་མཐའ་ཡིན་པར་ཐལ་བར་འགྱུར་ཏེ། དེ་ཐམས་ཅད་ཡང་བུམ་སོགས་དོན་
དམ་པར་བདེན་པའི་རང་བཞིན་མེད་པའི་ཕྱིར་རོ། །གལ་ཏེ་བུམ་སོགས་དོན་དམ་པར་བདེན་པའི་
རང་བཞིན་མེད་པ་ཞེས་པ་ཆོས་ཅན་བུམ་སོགས་རྣམས་དོན་དམ་པར་བདེན་པའི་རང་བཞིན་ཡོད་
པ་ལ་ལོག་ཙམ་གྱི་ལྡོག་པའི་ཆ་གཅིག་པོ་དེ་ཉིད་ལ་འདོད་པའི་ཕྱིར། ཀུན་རྫོབ་པ་རྣམས་དེར་ཐལ་
བའི་སྐྱོན་མེད་དོ་ཞེ་ན། དེ་ལྟར་ཡིན་པ་དེ། དེ་བཞིན་ཉིད་དམ་དོན་དམ་པའི་བདེན་པ་མཚན་ཉིད་
པ་ཡིན་པ་ཉམས་ཏེ། དེ་ནི་ཆོས་ཅན་གཅིག་ལོག་པ་དུ་མ་ལས་ལོག་པའི་ལྡོག་པ་ཐ་དད་ཅེས་པའི་
སྒྲོ་བཏགས་པ་གཅིག་ཡིན་པར་ལུང་རིགས་ཀྱི་གཙུག་ལག་ཏུ་མར་བཤད་ཅིང་། འཕགས་སེང་ཆོས་
བཤེས་སོགས་ཀྱིས་ཀྱང་སྤྱིའི་མཚན་ཉིད་ཀྱི་ཐ་དད་ཅེས་དང༌། རྣམ་པར་དབྱེ་བའི་མཚན་ཉིད་ཅེས་
དང་། ལྡོག་པ་ལ་ལྟོས་ནས་ཉེ་བར་བསྐྱེད་པའི་ཐ་སྙད་ཅེས་སོགས་ཀྱིས་ཀྱང་། སྒྲོ་བཏགས་སུ་
གསལ་བོར་བསྟན་པས་ཞིབ་ཞིབ་འདྲ་བའི་ཁྱོད་ཀྱི་ཐ་སྙད་དེས་རྨོངས་པ་མགོ་མ་སྐོར་ཅིག གལ་
ཏེ་བུམ་སོགས་དོན་དམ་པར་བདེན་པའི་རང་བཞིན་མེད་པའི་དེ་བཞིན་ཉིད་ཅིག་བུམ་སོགས་ཀྱི་
ཆོས་ཉིད་དེ་བཞིན་ཉིད་དོ་ཞེས་བརྟགས་པ་གཉིས་པ་ཁས་ལེན་ན། ཁྱེད་རྣམས་ཀྱི་རང་ལུགས་ལ་
ཆོས་ཅན་རྣམས་ཀྱི་ཆོས་ཉིད་དམ་དེ་བཞིན་ཉིད་གང་ཞེ་ན་མཐའ་དཔྱད་ན། ཚངས་ཆེན་ལྟར་གཡོ་
རྒྱུའམ་བརྫུན་རིས་བྱེད་པ་མ་གཏོགས་ཆོས་ཀུན་བདེན་པའི་རང་བཞིན་མེད་ཙམ་ལས་མ་འདས་ཏེ།
ཀུན་རྫོབ་འདི་ལྟར་སྣང་བ་འདི། །རིགས་པས་བརྟགས་ན་འགའ་མི་རྙེད། །མ་རྙེད་པ་དེ་དོན་དམ་
སྟེ༑ ༑ཡེ་ནས་གནས་པའི་ཆོས་ཉིད་དོ། །ཞེས་པའི་ལུང་སྒྲ་ཇི་བཞིན་ཉིད་དུ་ཁས་བླངས་ནས་རྣམ་
བཞག་བྱེད་པའི་ཕྱིར་རོ། །དེས་ན་བཀའ་བསྟན་བཅོས་ཚད་མར་བྱས་ནས་ཆོས་ཀུན་དོན་དམ་པར་
བདེན་པའི་རང་བཞིན་མེད་ཙམ་དང་། དེ་ལྟར་མེད་པའི་དེ་བཞིན་ཉིད་ལ་སྒྲུབ་ཆོས་ཅི་ཡང་མེད་
པའི་མེད་དགག་དང་སྒྲུབ་ཆོས་བསྟན་པའི་མ་ཡིན་དགག་གི་ཁྱད་ཡོད་དེ། མངོན་ཞེན་མེད་ཙམ་
མེད་དགག་དང་། མངོན་ཞེན་མེད་པའི་ཡེ་ཤེས་མ་ཡིན་དགག་ཞེས་འཕགས་སེང་ཤནྟི་སོགས་ཀྱིས་
214



པོད་གསུམ་པ།
ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
བཤད་ཅིང་། དེས་དཔེ་བུམ་པ་མེད་ཙམ་དང་བུམ་པ་མེད་པའི་ས་ཕྱོགས་བཞིན་ཞེས་ཤནྟི་བས་
བཤད་པ་ལྟར་རོ། །དེས་ན་དེ་འདྲའི་རང་བཞིན་མེད་ཙམ་དེ་ཆོས་ཉིད་དང་དེ་བཞིན་ཉིད་མ་ཡིན་
ཡང་། དེ་འདྲའི་རང་བཞིན་མེད་པའི་དེ་བཞིན་ཉིད་དེ་ཆོས་ཉིད་དམ་དེ་བཞིན་ཉིད་དུ་འཐད་མོད།
དེ་ཆོས་ཅན་སོ་སོ་རེ་རེ་ཁོ་ན་ལ་ཡོད་ཀྱི་གཞན་ལ་མེད་ཅིང་ཆོས་ཅན་སོ་སོ་བ་དེ་དག་མེད་ན་དེའི་
ཆོས་ཉིད་ཀྱང་གཏན་ནས་མེད་པར་འགྱུར་རོ་ཞེས་ཟེར་ན་ཤིན་ཏུ་མི་འཐད་དེ། འོ་ན་བུམ་པ་ལྟ་བུ་
དངོས་པོ་རང་མཚན་གཅིག་གི་ཆོས་ཉིད་དམ་དེ་བཞིན་ཉིད་དེ་དངོས་པོ་རྫས་གྲུབ་ཞིག་ཏུ་ཐལ་བར་
འགྱུར་ཏེ། དེ་ལྟའི་དངོས་པོ་གཅིག་པོ་དེ་ཁོ་ན་ལ་གནས་པའི་ཆོས་ཉིད་ཡིན་ཞིང་དེ་ལས་གཞན་གང་
ནའང་མེད། དེ་ལྟའི་དངོས་པོ་གཅིག་པོ་དེ་ཞིག་པར་གྱུར་བ་ན་དེ་ཡང་མེད་པར་སོང་བའི་ཕྱིར་རོ། །
དཔེར་ན་བུམ་པ་ལྟ་བུ་དངོས་པོ་གཅིག་པོ་དེའི་གཟུགས་དྲི་སོ་བཞིན་ནོ། །འདོད་ན་མི་རྟག་
པར་ཐལ་བར་འགྱུར་ཞིང་དེ་ཡང་འདོད་ན། འདུས་མ་བྱས་མ་ཡིན་པར་འགྱུར་བ་ལས་དེ་ལྟར་ཡང་
མ་ཡིན་ཏེ། མདོ་སེམས་དབུ་མའི་གཙུག་ལག་ལ་ཐམས་ཅད་དུ་དེ་བཞིན་ཉིད་འདུས་མ་བྱས་ཁོ་
ནར་བཤད་ཅིང་། ཉི་འོག་བྱེ་བྲག་སྨྲ་བའང་འདུས་མ་བྱས་དེ་བཞིན་ཉིད་འདུས་མ་བྱས་སུ་བཤད་
པས་སོ། །ཡང་དེ་ལྟའི་དེ་བཞིན་ཉིད་དེ་སྔར་བཤད་ལྟར་གྱི་ཆོས་ཅན་རེ་རེ་བ་དང་རྫས་ཐ་དད་དམ་
དོན་གཅིག་ཡིན་པ་གང་རུང་དུ་ཐལ་བར་འགྱུར་ཏེ། རྟགས་སྔར་དང་འདྲ། འདོད་ན་སྔར་ལྟར་
འདུས་མ་བྱས་མིན་པར་འགྱུར་ཞིང་ལུང་རྣམ་དག་དུ་མ་དང་ཡང་འགལ་ཏེ། དགོངས་འགྲེལ་ལས།
འདུ་བྱེད་ཁམས་དང་དོན་དམ་མཚན་ཉིད་ནི། །གཅིག་དང་ཐ་དད་བྲལ་བའི་མཚན་ཉིད་དེ། །
གཅིག་དང་ཐ་དད་ཉིད་དུ་གང་རྟོགས་པ། །དེ་ནི་ཚུལ་བཞིན་མ་ཡིན་ཞུགས་པ་ཡིན། །ཞེས་སོགས་
བཀའ་བསྟན་བཅོས་ཀྱི་ལུང་ཤིན་ཏུ་མང་བར་ཡོད་ནའང་གྲགས་ཆེ་བས་མ་བཀོད་དོ། །ཡང་བུམ་
པ་ལྟ་བུའི་དངོས་པོ་རང་མཚན་པ་གཅིག་གི་ཆོས་ཉིད་དེ་བཞིན་ཉིད་དེ་རྒྱ་དང་དཔངས་ཀྱི་ཚད་ཅན་
དུ་ཡང་ཐལ་བར་འགྱུར་ཏེ། བུམ་སོགས་དངོས་པོ་རང་མཚན་གཅིག་པོ་དེའི་རྡུལ་ཕྲ་རབ་དང་དེ་
འདུས་པའི་རགས་པ་གང་ན་གནས་པ་ཙམ་གྱི་འགོག་པ་དེ་ཁོ་ན་ཡོད་པའི་དེའི་ཆོས་ཉིད་ཡིན་གྱི།
དེ་ལས་སྐྲའི་རྩེ་མོ་བརྒྱར་བྱས་པའི་ཆའི་ཚད་ཙམ་གྱིས་གཞལ་བ་ཕན་ཆད་གང་ནའང་མེད་པའི་རྟགས་
ཁས་བླངས། འདོད་པར་མི་ནུས་ཏེ་མངོན་རྟོགས་རྒྱན་དུ། ཚད་མེད་པ་དང་མཐའ་མེད་ཞེས་པ་དང་།
215



ཅ
ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཉི་ཁྲི་སྣང་བར། གཟུགས་ཅན་མ་ཡིན་པ་ལ་ནི་ཚད་ཀྱི་ཆོས་ཉིད་ཡོད་པ་མ་ཡིན་ནོ་ཞེས་དང་། མདོ་
དང་མངོན་རྟོགས་རྒྱན་དུ། གཞལ་དུ་མེད་པའམ། གཞལ་དང་བགྲངས་ལས་ཡང་དག་འདས་ཞེས་
པར་ཤནི་ཀིར་སོགས་ཀྱིས་འདི་ཙམ་མོ་ཞེས་ཚད་ཀྱིས་གཞལ་བ་ལས་འདས་པ་ཞེས་དང་། སེང་
བཟང་གིས་ཀྱང་ནམ་མཁའ་ཚད་མེད་པ་ཉིད་ཀྱིས་འདི་དག་ཚད་མེད་པ་ཞེས་སོགས་ལུང་མང་ངོ་། །
བྱང་སེམས་ས་དང་བོ་པས་ཆོས་དབྱིངས་ཀུན་འགྲོ་མངོན་སུམ་དུ་བྱས་པ་མ་ཡིན་པར་འགྱུར་
དེ༑ ཆོས་ཅན་འདི་རྣམས་སོ་སོ་བ་ཡིན་པ་བཞིན་དུ་འདི་རྣམས་ཀྱི་ཆོས་དབྱིངས་ཀྱང་སོ་སོ་བ་ཁོ་ན་
ཡིན་གྱི། འདི་རྣམས་ཀྱི་ཆོས་དབྱིངས་གཅིག་ནི་མ་ཡིན་ལ་དེ་ལྟར་ན་ཆོས་ཅན་སོ་སོ་བ་རྣམས་མངོན་
སུམ་དུ་མ་མཐོང་བར་ཆོས་ཅན་རྣམས་ཀྱི་ཆོས་ཉིད་མངོན་སུམ་དུ་མཐོང་བར་འགྱུར་ཞིང་། ས་དང་
པོ་པས་ཆོས་ཅན་ཇི་སྙེད་པ་ཅིག་ཆར་མངོན་སུམ་དུ་མཐོང་མི་སྲིད་པའི་ཕྱིར་རོ། །འདོད་མི་ནུས་ཏེ།
དབུས་མཐའ་སོགས་སུ། ཀུན་ཀྱང་འགྲོ་དང་ཞེས་སོགས་དང་། །སེང་བཟང་སོགས་ཀྱིས་ཆོས་ཀྱི་
དབྱིངས་ཀུན་ཏུ་འགྲོ་བ་རྟོགས་པའི་མཚན་ཉིད་ས་དང་བོ་རབ་ཏུ་དགའ་བ་ལ་སོགས་པ་རྟོགས་པའི་
མཚན་ཉིད་ཞེས་སོགས་ལུང་མང་ངོ༌། ། །
འདིར་ཆོས་ཀྱི་དབྱིངས་ཀུན་འགྲོ་ཞེས་པའི་དོན་བྱང་སེམས་ཀྱི་སྡུག་བསྔལ་ཆོས་བཟོད་ལྟ་
བུའི་མཉམ་བཞག་གི་ཡེ་ཤེས་གཅིག་གིས་སྡུག་བདེན་གྱི་ཆོས་ཉིད་དེ། ཆོས་ཅན་ཇི་སྙེད་པ་ཐམས་
ཅད་དུ་འགྲོ་བའམ་ཐམས་ཅད་དུ་ཁྱབ་པར་མངོན་སུམ་དུ་རྟོགས་ཞེས་པའི་དོན་མ་ཡིན་གྱི་སྡུག་
བདེན་གྱི་ཆོས་ཉིད་དེ་ཆོས་ཅན་ཐམས་ཅད་ཀྱི་དེ་བཞིན་ཉིད་ཡིན་པས། དེ་བཞིན་ཉིད་ཆོས་དབྱིངས་
ཀུན་འགྲོ་ཡིན་པའི་རང་བཞིན་དེ་མངོན་སུམ་དུ་མཐོང་བས་ཆོས་དབྱིངས་ཀུན་འགྲོ་མངོན་སུམ་དུ་
མཐོང་ཞེས་དགོངས་པའོ། །དེ་ལྟར་ན་ཆོས་ཅན་རྣམས་ཀྱི་ཆོས་དབྱིངས་སོ་སོ་ཁོ་ན་ཆོས་དབྱིངས་
ཀུན་འགྲོ་གཏན་མེད་པར་འགྱུར་བ་ལས་ཡིད་ཆེས་པའི་ལུང་དུ་མ་དང་འགལ་ལོ། །
གཞན་ཡང་བུམ་པའི་ཆོས་ཉིད་དེ་བཞིན་ཉིད་དེ་ཉི་ཚེ་བའི་སྟོང་ཉིད་དུ་ཐལ་བར་འགྱུར།
བུམ་པ་ཁོ་ན་ལ་ཡོད་ཀྱི་དེ་ལས་གཞན་གང་ནའང་མེད་པའི་ཆོས་ཉིད་ཡིན་པའི་ཕྱིར་རོ། །འདོད་ན་
ཐེག་ཆེན་དབུ་མ་བས་བཞེད་པའི་ཆོས་ཉིད་དེ་བཞིན་ཉིད་མ་ཡིན་པར་འགྱུར་ཏེ། ཏིང་མཛིན་རྒྱལ་
བོ་ལས། ཉི་ཚེའི་སྟོང་པ་མུ་སྟེགས་ཅན་རྣམས་ཀྱི། །ཞེས་གསུངས་པས་སོ། །དེ་ལྟར་ན་སྒྲོ་བསྐུར་
2i6



ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན། །
པོད་གསུམ་པ།
གྱི་མཐར་བྲལ་མ་ཡིན་པའི་ཕྱིར་ཏེ། དབུ་མ་བས་བཞེད་པའི་སྟོང་ཉིད་ཟབ་མོ་ཡིན་ན་མཐའ་བྲལ་
ཡིན་པའི་ཕྱིར། འདི་ལ་བསལ་བྱ་ཅི་ཡང་མེད། །བཞག་པར་བྱ་བ་ཅུང་ཟད་མེད། །ཅེས་སོགས་
དང་། ཟབ་མོ་སྟོང་པ་ཉིད་ལ་སོགས། །ཟབ་པ་དེ་ནི་སྒྲོ་འདོགས་དང་། །བསྐུར་བའི་མཐའ་ལས་
གྲོལ་བ་ཉིད། །ཅེས་སོགས་དང་འགལ། དེ་བཞིན་དུ་ཆོས་ཅན་རྣམས་ཀྱི་ཆོས་དབྱིངས་སོ་སོ་ཁོ་ན་
ཡིན་ན་རྫོགས་པའི་སངས་རྒྱས་མ་གཏོགས་ས་བཅུ་བ་མན་ཆད་གང་གིས་ཡང་ཁྱབ་པའི་སྟོང་པ་
ཉིད་མངོན་སུམ་དུ་མ་བྱས་པར་ཉི་ཚེ་བའི་སྟོང་ཉིད་ཁོ་ན་མངོན་སུམ་དུ་བྱས་པར་འགྱུར་བ་གསུང་
རབས་ཀུན་དང་རྒྱབ་ལོག་གོ །
གཞན་ཡང་ཆོས་ཅན་བུམ་པའི་ཆོས་ཉིད་དེ་བུམ་པས་པར་འདོད་པའི་ཆོས་ཉིད་ཐམས་ཅད་
ཀྱི་སྟོང་ཉིད་དང་དོན་གཅིག་པར་ལུང་གིས་བསྒྲུབ་ཟིན་ཏོ། །ཁྱེད་ལྟར་ན། རང་ལུགས་ཀྱི་བུམ་པའི་
ཆོས་ཉིད་དམ་སྟོང་ཉིད་དེ་བུམ་པ་ཙམ་ཁོ་ན་དོན་དམ་པར་བདེན་པའི་རང་བཞིན་མེད་པས་རབ་ཏུ་
ཕྱེ་བ་ཡིན་ནམ། འོན་ཏེ་ཆོས་ཐམས་ཅད་བདེན་པའི་རང་བཞིན་མེད་པས་རབ་ཏུ་ཕྱེ་བ་ཡིན། དང་
བོ་ལྟར་ན་ཉི་ཚེ་བའི་སྟོང་ཉིད་ཁོ་ནར་འགྱུར། འདིའི་འཁོར་གསུམ་ག་ཁྱེད་ཀྱིས་ཁས་བླངས་ཏེ།
ཆོས་དབྱིངས་དེ་བཞིན་ཉིད་དེ་དོན་དམ་པར་ཆོས་ཅན་ཀུན་རྫོབ་པ་རྣམས་ཀྱིས་སྟོང་གི་ཆོས་དབྱིངས་
ཁོ་རང་ཉིད་ཀྱིས་དོན་དམ་པར་མི་སྟོང་བར་ཁས་བླངས་བ་ལ། དེ་ལྟ་བུ་དེ་ཉི་ཚེ་བའི་སྟོང་ཉིད་ཡིན་
པས་སྟོང་ཉིད་ཐ་ཆད་ཡིན་ཞེས་གྲུབ་མཐའ་དང་གང་ཟག་ལ་རྣམ་པ་བརྒྱར་སྨོད་པ་མ་དྲན་ནམ།
གཉིས་པ་ལྟར་ན། བུམ་པའི་ཆོས་ཉིད་དམ་སྟོང་ཉིད་དེ་བུམ་པ་ཁོ་ན་ལ་ཡོད་ཀྱི་གཞན་གང་ལ་ཡང་
གཏན་ནས་མེད་ཅེས་པ་དེ་མི་འཐད་པར་འགྱུར་རོ། །ཆོས་ཐམས་ཅད་དོན་དམ་པར་བདེན་པའི་
རང་བཞིན་གྲུབ་པ་མེད་པས་རབ་ཏུ་ཕྱེ་བའི་ཆོས་ཉིད་དམ་དེ་བཞིན་ཉིད་གང་ཞིག དེ་འདྲའི་
བདེན་མེད་དེ་ཆོས་ཅན་ཐམས་ཅད་ལ་སྤྱི་ཁྱབ་ཐམས་ཅད་དུ་གྲུབ་ཅིང་། དེ་འདྲའི་བདེན་མེད་ཀྱི་
སྟོང་ཉིད་ཙམ་དེ་ལས་གཞན་ཁྱེད་རྣམས་ཀྱི་རང་ལུགས་ལ་བུམ་སོགས་ཀྱི་ཆོས་ཉིད་དམ་སྟོང་ཉིད་
ཟབ་དོན་མི་རྙེད་ཅིང་མི་འདོད་པའི་ཕྱིར། རྙེད་དོ་ཞེ་ན། ཚངས་ཆེན་གྱི་ཚུལ་མ་བྱེད་ཅིག ཡང་།
ཀུན་རྫོབ་འདི་ལྟར་སྣང་བ་འདི། །རིགས་པས་བརྟགས་ན་འགའ་མི་རྙེད། །མ་རྙེད་པ་དེ་དོན་དམ་
དེ༑ ༑ཡེ་ནས་གནས་པའི་ཆོས་ཉིད་དོ། །ཞེས་དང་། ཆོས་ཉིད་ཤེས་བྱ་མ་ཡིན་ཏེ། །དེ་ནི་རྣམ་པར་
217



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཤེས་མི་ནུས། །ཞེས་སོགས་བཤད་པ་ལ་བརྟེན་ནས། དབུ་མ་རང་ལུགས་ཀྱི་མཐར་ཐུག་གི་སྟོང་
ཉིད་དམ་ཆོས་ཉིད་ཡང་དགག་བྱ་བདེན་དངོས་སོགས་ཀྱིས་སྟོང་པ་ཡིན་པས་རྣམ་བཅད་ཙམ་དུ་
ཤེས་བྱ་ཡིན་གྱི། ཡོངས་གཅོད་དུ་ཤེས་བྱ་མ་ཡིན་ཞེས་པ་ཁྱེད་རྣམས་ཀྱི་རྩ་བའི་གྲུབ་མཐར་བཀོད་
ཅིང་། འདོད་ལ། དེའི་མཐའ་དཔྱད་པ་དང་གཞུང་འཇུག་པའི་ཕྱིར་དུ། ཡུམ་གྱི་མདོ་ལ་སོགས་པ་
དང༌། དབུ་མ་རིགས་ཚོགས་ལ་སོགས་པའི་དགོངས་དོན་གྱི་སྟོང་ཉིད་ནི་དོན་དམ་པར་ཡོད་མེད་ལ་
སོགས་པ་སྤྲོས་པ་ཐམས་ཅད་ཀྱིས་དབེན་པའི་སྤྲོས་བྲལ་དེ་ཁོ་ན་ཡིན་ཏེ། ཡོད་མིན་མེད་མིན་ཡོད་
མེད་མིན། །གཉིས་ཀའི་བདག་ཉིད་མིན་པའང་མིན། །མཐའ་བཞི་ལས་ནི་རྣམ་གྲོལ་བ། །དེ་ཉིད་
དབུ་མ་པ་ཡིས་རིག །ཅེས་དང་། རྒྱུད་བླར། བདག་དང་བདག་མེད་སྤྲོས་པ་དག །ཉེ་བར་ཞི་
བས་དམ་པའི་བདག །ཅེས་སོགས་ཀྱི་དགོངས་དོན་ཡིན་ཞེས་པའི་འདོད་པ་བདེན་ཞེན་གཏིང་
ཚུགས་པར་ཡོད་པ་ལ་བསྙོན་དུ་མེད་དོ། །དེ་ལྟར་འདོད་བཞིན་དུ་ཆོས་ཅན་སོ་སོ་ཡིན་པ་བཞིན་དུ་
དེའི་ཆོས་ཉིད་ནམ་ཡང་སོ་སོ་ཁོ་ན་ཡིན་པའི་ཆོས་ཅན་སོ་སོ་ཁོ་ན་ལ་ཡོད་ཀྱི་དེ་ལས་གཞན་གཏན་
ནས་མེད། ཆོས་ཅན་སོ་སོ་བ་མེད་པར་གྱུར་བ་ན་དེ་དང་དེའི་ཆོས་ཉིད་ཡང་མེད་པར་འགྱུར་ཏེ།
དབུ་ཚད་ཀྱི་བསྟན་བཅོས་རྣམས་སུ། ཆོས་ཅན་མེད་པར་དེའི་ཆོས་མེད་ཅེས་སྒྲ་བྱས་མི་རྟག་པ་ལྟ་
བུ༑ སྒྲ་སོགས་ཆོས་ཅན་དང་དེའི་ཆོས་ཉིད་དམ་དེ་བཞིན་ཉིད་རྣམས་སྒྲུབ་ཆོས་འབའ་ཞིག་ཏུ་
བསམ་ནས་སྨྲ་བ་ནི་ནང་འགལ་ཏེ། མཐར་ཐུག་གི་སྟོང་ཉིད་དམ་ཆོས་ཉིད་དེ་དགག་བྱ་རྣམ་བཅད་
ཙམ་དུ་ཤེས་བྱ་ཡིན་གྱི་ཡོངས་གཅོད་དུ་ཤེས་བྱ་མ་ཡིན་པར་ཁས་བླངས་ལ། རྣམ་བཅད་ནི་མེད་
དགག་དང་ཡོངས་གཅོད་ནི་སྒྲུབ་ཆོས་ཡིན་པར་ཐེག་པ་ཆེ་ཆུང་གི་གཞུང་ལུགས་ཐམས་ཅད་ལས་
བཤད་པའི་ཕྱིར་དང་། དོན་དམ་པར་ཡོད་མེད་ལ་སོགས་སྤྲོས་པ་ཐམས་ཅད་དང་བྲལ་བའི་སྤྲོས་
བྲལ་དེ་ཉིད་དབུ་མ་བའི་ཡང་ཆོས་ཉིད་དམ་སྟོང་ཉིད་དེ་ཁོ་ན་ཉིད་ཡིན། དེ་ཉིད་ཆོས་ཅན་གཞན་
ཐམས་ཅད་ཀྱི་ཡང་དེ་བཞིན་ཉིད་དམ་ཆོས་ཉིད་ཡིན་པའི་ཕྱིར། དེ་ལྟར་ན་རྣམ་བཅད་ཙམ་དུ་ཤེས་
བྱ་ཡིན་གྱི་ཡོངས་གཅོད་དུ་ཤེས་བྱ་མ་ཡིན་པའི་སྟོང་ཉིད་དེ་དང་། ཡོད་མེད་སོགས་སྤྲོས་པ་ཐམས་
ཅད་ཀྱིས་དབེན་པའི་སྤྲོས་བྲལ་དེ་ཆོས་ཅན་གཅིག་ཁོ་ན་ལ་ཡོད་ཀྱི། དེ་ལས་གཞན་ལ་མེད་ཅེས་སུ་
ཞིག་གིས་དགག་ནུས་འདུས་མ་བྱས་ནམ་མཁའ་བཞིན་ནོ། །མདོར་ན་དགག་བྱ་ཤེས་བྱ་ལ་མི་སྲིད་
28



གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
ཉ་དབོན་ཀུན་དགའ་དཔལ། །
ན་དེ་བཀག་ཤེས་བྱའི་ཁྱབ་བྱེད་དུ་འོང་དུ་ཞེས་དྲན་པར་གྱིས་ཤིག་དང་། ཆོས་ཅན་སོ་སོའི་སྟོང་
ཉིད་ཁོ་ན་ཡིན་མིན་གསལ་བར་འགྱུར་རོ། །དེ་ལྟར་ན་དབུ་མ་ཆེན་པོ་བའི་ལུགས་ལ་ཕུང་ཁམས་སྐྱེ་
མཆེད་ལ་སོགས་བའི་ཆོས་ཅན་ཇི་སྙེད་པའི་རང་བཞིན་ནམ་གནས་ལུགས་སམ། དེ་ཁོ་ན་ཉིད་ཅེས་
པའི་དོན་ནི་ཕུང་སོགས་ཆོས་ཐམས་ཅད་དོན་དམ་པར་བདེན་པའི་དངོས་པོ་ཅིར་ཡང་གྲུབ་པ་མེད་
པའི་དེ་བཞིན་ཉིད་སྤྲོས་བྲལ་དེ་ཉིད་ཡིན་ཞིང་། དེ་ཕུང་སོགས་ཆོས་ཅན་ཐམས་ཅད་ཀྱི་ཆོས་ཉིད་
ཡིན་ཞིང་དེ་ལྟར་སྟོན་པའི་ཆེད་དུ་བུམ་པའི་ཆོས་ཉིད་རྣམ་བུའི་ཆོས་ཉིད་ཅེས་སོགས་ཀྱི་ཐ་སྙད་སྦྱར་
པ་ཡིན་གྱི། ཆོས་ཅན་རྣམས་ཀྱི་ཆོས་ཉིད་དེ་ཁོ་ན་ཉིད་དེ་ཆོས་ཅན་སོ་སོ་བ་བཞིན་དུ་སོ་སོ་ཐ་དད་
དུ་དགོངས་པ་མིན་ཏེ། ཡུམ་གསུམ་འགྲེལ་བ་གནོད་འཇོམས་སུ། ནང་སྟོང་པ་ཉིད་ལ་གནས་པར་
འདོད་པས་ཞེས་བྱ་བ་ལ་སོགས་པས་སྟོང་བ་ཉིད་བཅུ་དྲུག་སྟོན་ཏེ། སྟོང་བ་ཉིད་ཀྱི་ངོ་བོ་ཉིད་ནི་
གཅིག་ཏུ་ཟད་མོད་ཀྱི། འོན་ཀྱང་བྱང་ཆུབ་སེམས་དཔའ་རྣམས་ཀྱི་སེམས་དང་ཡིད་ལ་བྱེད་པ་ཐ་
དད་པས་རྣམ་པ་མང་པོར་ཕྱེའོ་ཞེས་དང་། འོན་ཀྱང་མིག་ལ་སོགས་པ་དང་གཟུགས་དང་སྒྲ་ལ་
སོགས་པ་འདུས་བྱས་ཀྱི་ཆོས་གང་ཡིན་པ་དེ་ཐམས་ཅད་གྱུར་བའི་ཚུལ་གྱིས་ཡོངས་སུ་གྲུབ་བའི་
རྣམ་པ་ལ་ནི་ཐ་དད་དུ་དབྱེ་བ་མེད་དོ། །རྣམ་པ་གཅིག་ཉིད་ཡིན་དུ་ཟིན་ཀྱང་གང་གི་ཚེ་རབ་ཏུ་
བསྟན་པར་བྱ་བའི་ཕྱིར་རྣམ་པར་ཕྱེ་སྟེ་སྨྲ་བར་འདོད་པར་གྱུར་བ་དེའི་ཚེ་ཐབས་གཞན་མེད་པས།
གཟུགས་ཀྱི་དེ་བཞིན་ཉིད་སྒྲའི་དེ་བཞིན་ཉིད་དྲིའི་དེ་བཞིན་ཉིད་ཅེས་བྱ་བ་ལ་སོགས་པའི་སྒྲ་རྣམས་
ཀྱིས་སོ་སོར་ཕྱེ་སྟེ་བསྟན་པ་ཙམ་དུ་ཟད་ཀྱི། དེ་བཞིན་ཉིད་དེ་ནི་དེ་དག་གི་རྣམ་པ་དང་དེ་དག་དུ་
བརྗོད་པར་གྱུར་བ་མ་ཡིན་ནོ་ཞེས་དང་། དཔེར་ན་ནམ་མཁའ་གཅིག་པུའི་ངོ་བོ་ཉིད་ཡིན་པས་ངོ་
བོ་ཉིད་ལ་ཐ་དད་དུ་དབྱེ་བ་མེད་པ་དེ་བཞིན་དུ་དེ་བཞིན་ཉིད་ཀྱང་རྣམ་པ་གཅིག་པའི་ཕྱིར། ཡོད་
པ་དང་མེད་པ་དང༌། ཆོས་དང་ཆོས་མ་ཡིན་པ་དང་། རྟག་པ་དང་མི་རྟག་པ་ལ་སོགས་པའི་ཆོས་
གཉིས་ལ་ཀུན་ཏུ་སྤྱོད་པ་མེད་པས་ཚུལ་གཅིག་དུ་བསྟན་ཏེ། ཞེས་སོགས་མང་ཞིང་དེ་བཞིན་ཉིད་དེ་
མིང་ཐ་དད་པ་མ་ཡིན་ཏེ། གཟུགས་ལ་སོགས་པ་ཆོས་ཐམས་ཅད་ཀྱི་དེ་བཞིན་ཉིད་དང་རྣམ་པ་
ཐམས་ཅད་མཁྱེན་པ་ཉིད་ཀྱི་དེ་བཞིན་ཞིད་ཀྱང་གཅིག་གོ །དེ་བས་ན་དེ་བཞིན་ཉིད་གཅིག་པའི་
ཕྱིར་ཅེས་སོགས་མང་ངོ༌། །
༡
29



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཡང་ཡུམ་གྱི་མདོར། བདག་དང་གཟུགས་སོགས་རྣམ་པར་དག་པ་ནས་རྣམ་མཁྱེན་གྱི་བར་
གྱི་རྣམ་པར་དག་པ་འདི་དག་ནི་གཉིས་སུ་མེད་དེ་གཉིས་སུ་བྱར་མེད་དེ་ཐ་མི་དད་དོ་གཅད་དུ་མེད་
དོ༑ ༑ཞེས་རྒྱ་ཆེར་གསུངས་ཤིང་། འདིར་རྣམ་པར་དག་པ་ཞེས་པ་ཆོས་ཐམས་ཅད་ཀྱི་དེ་བཞིན་ཉིད་
ལ་དགོངས་ཤིང་ཆོས་ཐམས་ཅད་ཀྱི་དེ་བཞིན་ཉིད་ཡང་གཅིག་ཏུ་བསྟན་པ་སྟེ། གནོད་འཇོམས་སུ།
གཟུགས་ཀྱི་ཆོས་ཉིད་གནས་སྐབས་ལ་ནི་གཟུགས་རྣམ་པར་དག་པ་ཞེས་བྱའོ། །མྱ་ངན་ལས་
འདས་པ་ཞེས་བྱ་བ་ཡང་དག་པའི་མཐའི་གནས་སྐབས་ལ་ནི་འབྲས་བུ་རྣམ་པར་དག་པ་ཞེས་བྱའོ།།
ཆོས་ཀྱི་སྐུའི་གནས་སྐབས་ལ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་པར་དག་པ་ཞེས་བྱའོ། །དེ་ལ་
གཟུགས་ཀྱི་རྣམ་པར་དག་པ་དེ་བཞིན་ཉིད་གང་ཡིན་པ་དེ་འབྲས་བུ་རྣམ་པར་དག་པ་སྟེ་རྣམ་པར་
གྲོལ་བའོ། །རྣམ་པར་གྲོལ་པ་གང་ཡིན་པ་དེ་ཉིད་ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་པར་དག་པ་
སྟེ་ཆོས་ཀྱི་སྐུའོ། །ཆོས་ཀྱི་སྐུ་གང་ཡིན་པ་དེ་ཉིད་གཟུགས་རྣམ་པར་དག་པ་སྟེ་དེ་བཞིན་ཉིད་ཅེས་
བྱ་བའི་ཐ་ཚིག་གོ །དེ་བས་ན་དེ་བཞིན་ཉིད་དང་རྣམ་པར་གྲོལ་བ་དང་ཆོས་ཀྱི་སྐུ་ནི་དོན་དམ་པར་
ཐ་དད་པར་མེད་དེ་གཅིག་གོ །དེ་བཞིན་དུ་རྣམ་པ་ཐམས་ཅད་མཁྱེན་པ་ཉིད་རྣམ་པར་དག་པའི་
བར་དུ་ཡང་སྦྱར་བར་བྱའོ། །དེ་ལྟར་ཆོས་ཐམས་ཅད་ཀྱི་རྣམ་པར་དག་པ་གཅིག་གོ་ཞེས་དང༌།
གཅིག་པ་ཉིད་ཀྱི་ཕྱིར་གཉིས་སུ་མེད་པའོ། །ཐ་དད་དུ་དབྱེར་མི་རུང་བའི་ཕྱིར་གཉིས་སུ་བྱར་མེད་
པའོ། །བྱེ་བྲག་མེད་པའི་ཕྱིར་སོ་སོ་མ་ཡིན་པའོ། །བར་མེད་པའི་ཕྱིར་རམ་རྟག་པའི་ཕྱིར་ཐ་མི་དད་
པའོ་ཞེས་དང༌། འགྲེས་འདི་གཉིས་ཀྱི་ཉན་ཐོས་དང་རང་སངས་རྒྱས་རྣམས་ཀྱི་རྣམ་པར་དག་པ་
དང༌། དེ་བཞིན་གཤེགས་པའི་རྣམ་པར་དག་པ་གཅིག་གོ་ཞེས་བསྟན་པ་ཡིན་ནོ། །ཞེས་སོགས་
ཆོས་ཐམས་ཅད་ཀྱི་རྣམ་དག་གཅིག་ཉིད་དུ་རྒྱས་པར་བསྟན་ནོ། །ཡུམ་གྱི་མདོའི་དོན་མངོན་རྟོགས་
རྒྱུན་དུ། འབྲས་བུ་དག་པ་གཟུགས་ལ་སོགས། །དག་པ་ཉིད་དེ་གང་གི་ཕྱིར། །དེ་གཉིས་ཐ་དད་མ་
ཡིན་ཞིང་། །གཅད་དུ་མེད་པས་དག་པར་བརྗོད། །དེའི་དོན་འཕགས་སེང་གཉིས་ཀྱིས། །དགེ་སྦྱོང་
ཚུལ་གྱི་འབྲས་བུའི་རྣམ་དག་དང་གཟུགས་སོགས་ཀྱི་རྣམ་དག་རང་གི་མཚན་ཉིད་ཀྱིས་ཐ་དད་པ་མ་
ཡིན་ཞིང་། སྤྱིའི་མཚན་ཉིད་ཀྱིས་གཅད་དུ་མེད་ཞེས་ཏེ། རང་གི་མཚན་ཉིད་ཀྱིས་ཐ་དད་ཞེས་པ་
དངོས་པོ་རྫས་ཐ་དད་དང་སྤྱིའི་མཚན་ཉིད་ཀྱིས་ཐ་དད་ཞེས་པ་ལྡོག་པ་ཐ་དད་ལ་རྒྱ་གར་མཁས་
220



ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན། ། པོད་གསུམ་པ།
པའི་གཞུང་ལུགས་ཀུན་ལ་བཤད་ཅིང་། འདིར་འཕགས་གྲོལ་གྱི་དབྱེ་བ་ནི་མཚན་ཉིད་སྣ་ཚོགས་པ་
ཉིད་དོ། །གཅད་པ་ནི་སོ་སོ་ཐ་དད་པར་ཡན་ལག་སོ་སོར་བྱེད་པའོ་ཞེས་པ་དང་། གསེར་གླིང་བས་
སྣ་ཚོགས་པའི་མཚན་ཉིད་ཀྱིས་ཐ་མི་དད་ཅིང་རབ་ཏུ་དབྱེ་བའི་མཚན་ཉིད་ཀྱིས་གཅད་དུ་མེད་ཅེས་
ཏེ༑ རབ་ཏུ་དབྱེ་བ་ཞེས་པ་ལྡོག་པ་ཐ་དད་དོ། །ཡང་འཕགས་གྲོལ་གྱིས་གཟུང་འཛིན་གཉིས་སུ་
མེད་ཅིང་ལྡེམ་པོ་ངག་གིས་ཀྱང་གཉིས་སུ་བྱར་མེད་མཚན་ཉིད་སོ་སོ་མ་ཡིན་ཡན་ལག་སོ་སོ་ཐ་མི་
དད་དོ། །ཞེས་མདོ་བཀྲལ་ཞིང་འགྲེལ་མཛད་ཀུན་དགོངས་པ་མཐུན་ནོ། །འཕགས་པ་ཐོགས་མེད་
ཞབས་ཀྱི་རྒྱུད་བླ་མའི་འགྲེལ་བར། སེམས་ཀྱི་རང་བཞིན་རྣམ་པར་དག་པ་གཉིས་སུ་མེད་པའི་
ཆོས་ཉིད་ཉེ་བར་བཟུང་ནས་བཅོམ་ལྡན་འདས་ཀྱིས་ཇི་སྐད་དུ་བཀའ་བསྩལ་པ་ནི། འཇམ་དཔལ་
དེ་ལ་དེ་བཞིན་གཤེགས་པ་ནི་བདག་གི་ཉེ་བར་ལེན་པའི་གཞི་རྩ་ཡོངས་སུ་མཁྱེན་པ་བསྲུང་བར་
མཛད་དེ། བདག་རྣམ་པར་དག་པས་སེམས་ཅན་རྣམ་པར་དག་པར་རྟོགས་སོ། །བདག་རྣམ་པར་
དག་པ་གང་ཡིན་པ་དང་། སེམས་ཅ་རྣམ་པར་དག་པ་གང་ཡིན་པ་འདི་ནི་གཉིས་སུ་བྱར་མེད་དོ་
ཞེས་གསུངས་སོ་ཞེས་བཤད་དོ། །འབུམ་གྱིས་རྣམ་དག་ཐམས་ཅད་ཀྱི་དོན་ཡང་དེས་བཀྲལ་བ་
ཡིན་ནོ། །
ཁ་ཅིག་ (ཕར་ཕྱིན་པ)ན་རེ། སྐབས་འདིར་རྣམ་དག་ཞེས་པ་འབྲས་བུ་རྣམ་གྲོལ་གྱི་ལམ་བཅུ་
བདུན་ལ་སོགས་པའི་ལམ་ཡིན་པའི་རྣམ་དག་གམ། ཟག་མེད་བསྒོམ་ལམ་གཉིས་ཀྱི་ཡ་གྱལ་རྣམ་
དག་བསྒོམ་ལམ་ཡིན་གྱི་ཆོས་ཉིད་བསྟན་པ་མ་ཡིན་ནོ་ཞེ་ན། འོ་ན་རྣམ་གྲོལ་ལམ་བཅུ་བདུན་ལ་
སོགས་པ་རྫས་ཐ་དད་ཡིན་པའི་ཕྱིར། རང་དང་སྤྱིའི་མཚན་ཉིད་ཀྱིས་ཐ་དད་མ་ཡིན་ཞེས་པ་ཇི་ལྟར་
སྦྱོར་ཡང་། འདིར་རྣམ་དག་ཞེས་པ་སྔར་བཤད་ལམ་དེ་རྣམས་རང་རང་གི་སྤང་བྱ་དྲི་མས་དག་པའི་
ཆ་ལ་ཟེར་སྙམ་ན། དེའི་ཆ་ཞེས་པ་ལམ་དེ་རྣམས་རང་གི་སྤང་བྱ་དྲི་མ་དག་པར་གྱུར་བའི་ལམ་ཁོ་
རང་རྣམས་ཀྱི་དངོས་པོ་ཡིན་ན་ནི་རྫས་ཐ་དད་པ་དུ་མ་ཡིན་པའི་ཕྱིར་རང་གི་མཚན་ཉིད་ཀྱིས་ཐ་
དད་མ་ཡིན་པར་མི་འགྲུབ་ཅིང་། དེ་རྣམས་རང་གི་སྤང་བྱ་དྲི་མས་སྟོང་པའི་ཆ་ལ་ཟེར་ན་ནི་སྤྱིའི་
མཚན་ཉིད་ཀྱིས་ཐ་དད་མ་ཡིན་པར་མི་འགྲུབ་སྟེ། ལྡོག་པ་ཐ་དད་དུ་མ་ཡིན་པའི་ཕྱིར་རོ། །དེས་ན་
སྐབས་འདིར་ཡུམ་གྱི་མདོ་བསྟན་བཅོས་སུ་གསུངས་པའི་རྣམ་དག་ཕལ་ཆེར་རང་བཞིན་རྣམ་དག་
221



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
གི་དེ་བཞིན་ཉིད་དང་། ལ་ལ་གློ་བུར་རྣམ་དག་གི་དེ་བཞིན་ཉིད་ལ་དགོངས་པ་ཁོ་ནའོ། །ཞིབ་དུ་
བཤད་དགོས་ནའང་མང་དོགས་ནས་བཞག་གོ །
མངོན་རྟོགས་རྒྱན་དུ་ཡང་། སྒྲུབ་པ་ཡི་ནི་རྟེན་གྱུར་པ། །ཆོས་ཀྱི་དབྱིངས་ཀྱི་རང་བཞིན་་་་་་
དང་། །ཞེས་ཆོས་དབྱིངས་སྒྲུབ་པ་བཅུ་གསུམ་གྱི་རིགས་སུ་བསྟན་ནས། ཆོས་ཀྱི་དབྱིངས་ལ་དབྱེར་
མེད་ཕྱིར། །རིགས་ནི་ཐ་དད་རུང་མ་ཡིན། །རྟེན་པའི་ཆོས་ཀྱི་བྱེ་བྲག་གིས། །དེ་ཡི་དབྱེ་བ་ཡོངས་
སུ་བརྗོད། །ཞེས་ཆོས་ཀྱི་དབྱིངས་གཅིག་ཉིད་ཡིན་པས་ངོ་བོའི་དབྱེ་བ་དུ་མ་མེད་ཀྱང་རྟེན་ཆོས་དུ་
མའི་དབང་གིས་ཆོས་དབྱིངས་གཅིག་པོ་དེ་ཉིད་ལ་རིགས་གསུམ་མམ་བཅུ་གསུམ་ལ་སོགས་པར་
ཕྱེ་ཞེས་གསུངས་ཤིང་། དེའི་དཔེར་བརྗོད་དུ། འདུས་མ་བྱས་ཀྱི་ནམ་མཁའ་གཅིག་ཉིད་ལ་ཉི་མའི་
ལམ་བྱའི་ལམ་ཕྱེ་མ་ལེབ་ཀྱི་ལམ་ཞེས་གསུམ་ཕྱེ་བ་བཞིན་ཨ་བྷ་ཡ་སོགས་ཀྱིས་བཤད་པ་ལྟར་རོ།།
འཕགས་པ་ཀླུ་སྒྲུབ་ཀྱི། ཆོས་ཀྱི་དབྱིངས་ལ་དབྱེར་མེད་ཕྱིར། །གཙོ་བོ་ཐེག་དབྱེ་མ་མཆིས་ཀྱང་།།
ཁྱོད་ཀྱིས་ཐེག་པ་གསུམ་བསྟན་པ། །སེམས་ཅན་གཞུག་པའི་ཆེད་དུ་ལགས། །ཞེས་དང་། ཁྱོད་
ཀྱིས་ཀུན་ནས་ཉོན་མོངས་དང་། །རྣམ་བྱང་རོ་གཅིག་གྱུར་རིག་པས། །ཆོས་དབྱིངས་མངོན་པར་
དབྱེར་མེད་པ། །ཀུན་ཏུ་རྣམ་པར་དག་པར་གྱུར། །ཞེས་དཔེ་མེད་པར་བསྟོད་པ་ལས་གསུངས་སོ།།
ཡུམ་གྱི་མདོའི་དེ་བཞིན་ཉིད་ཀྱི་ལེའུར། །དེ་བཞིན་གཤེགས་པའི་དེ་བཞིན་ཉིད་གང་ཡིན་པ་དེ་ཉིད་
ཆོས་ཐམས་ཅད་ཀྱི་དེ་བཞིན་ཉིད་དོ། །ཆོས་ཐམས་ཅད་ཀྱི་དེ་བཞིན་ཉིད་གང་ཡིན་པ་དེ་ནི་རབ་
འབྱོར་གྱི་དེ་བཞིན་ཉིད་དོ་ཞེས་དེའི་དེའི་དོན་གནོད་འཇོམས་སུ། དེ་བཞིན་ཉིད་གཅིག་པའི་ཕྱིར་
གཅིག་གོ་ཞེས་བྱ་བའི་ཐ་ཚིག་གོ་ཞེས་དང་། དེ་བཞིན་གཤེགས་པའི་དེ་བཞིན་ཉིད་གང་ཡིན་པ་དེ་
ནི་ཆོས་ཐམས་ཅད་ཀྱི་དེ་བཞིན་ཉིད་ལས་གུད་ན་ཡོད་པ་མ་ཡིན་ཏེ། ཆོས་ཐམས་ཅད་ཀྱི་དེ་བཞིན་
ཉིད་ལས་གུད་ན་ཡོད་པ་མ་ཡིན་པ་གང་ཡིན་པ་དེ་ནི་དེ་བཞིན་ཉིད་མ་ཡིན་པ་མ་ཡིན་ཞིང་དེ་ནི་
རྟག་ཏུ་དེ་བཞིན་ཉིད་དོ། །གནས་བརྟན་རབ་འབྱོར་གྱི་དེ་བཞིན་ཉིད་ཀྱང་དེ་ལྟ་བུ་སྟེ། དེའི་རྣམ་པ་
གཞན་མ་ཡིན་པས་དེ་བཞིན་གཤེགས་པའི་རྗེས་སུ་སྐྱེས་ཀྱང་གང་དུ་ཡང་རྗེས་སུ་སྐྱེས་པ་མེད་དོ།།
ཞེས་བྱ་བ་ནི་དེ་བཞིན་གཤེགས་པའི་དེ་བཞིན་ཉིད་གང་ཡིན་པ་དེ་ཆོས་ཐམས་ཅད་ཀྱི་དེ་བཞིན་
ཉིད་ལས་གཞན་མ་ཡིན་ལ། གང་ཆོས་ཐམས་ཅད་ཀྱི་དེ་བཞིན་ཉིད་ལས་གཞན་པ་མ་ཡིན་པ་དེ་
222



གཞི་ལམ་འབྲས་གསུམ་ལས་བརྩམས་པའི་དྲིས་ལན།
ཉ་དབོན་ཀུན་དགའ་དཔལ། །
པོད་གསུམ་པ།
ཡང་དེ་བཞིན་ཉིད་མ་ཡིན་པ་མ་ཡིན་ཏེ། ཆོས་ཐམས་ཅད་ཀྱི་དེ་བཞིན་ཉིད་ནི་དུས་ཐམས་ཅད་དུ་
ཡོད་པའི་ཕྱིར། དེ་བཞིན་གཤེགས་པའི་དེ་བཞིན་ཉིད་ཀྱང་དེ་ལས་གཞན་པ་མ་ཡིན་པའི་ཕྱིར་དུས་
ཐམས་ཅད་དུ་ཡོད་དོ། །དེ་བཞིན་དུ་གནས་བརྟན་རབ་འབྱོར་གྱི་དེ་བཞིན་ཉིད་ཀྱང་དེ་བཞིན་ཉིད་
ལས་གཞན་པ་མ་ཡིན་པའི་ཕྱིར་དུས་ཐམས་ཅད་དུ་ཡོད་དོ། །ཞེས་སོ། །ཡང་མདོར་གང་གི་དེ་
བཞིན་ཉིད་དུ་མ་གྱུར་བ་ཡང་མེད་དོ། །ཞེས་དང་། འགྲེལ་བར་ཆོས་ཐམས་ཅད་ཀྱི་དེ་བཞིན་ཉིད་
ཀྱང་ཡིན་ནོ་ཞེས་བྱ་བའི་ཐ་ཚིག་གོ་ཞེས་དང་། གཉིས་སུ་མེད་ཅེས་བྱ་བ་ནི་ངོ་བོ་ཉིད་གཅིག་པའོ།།
གཉིས་སུ་བྱར་མེད་ཅེས་བྱ་བ་ནི་རྣམ་པ་གཉིས་སུ་དབྱེར་མི་ནུས་པའོ། །ཡང་མདོར་ལྷའི་བུ་དག་
འདི་ལ་འདས་པའི་དེ་བཞིན་ཉིད་མཉམ་པ་ཉིད་ཀྱིས་དེ་བཞིན་གཤེགས་པའི་དེ་བཞིན་ཉིད་མཉམ་
ཉིད་དུ་རིག་པར་བྱའོ། །གཟུགས་ཀྱི་ཆོས་མཉམ་པ་ཉིད་ཀྱིས་ཞེས་སོགས་རྒྱས་པར་རྒྱང་ནས་གསུངས་
ཤིང་གནོད་འཇོམས་སུ་འདི་ལྟར་འདས་པའི་ཆོས་ཐམས་ཅད་ཀྱི་དེ་བཞིན་ཉིད་ནི། ངོ་བོ་ཉིད་
གཅིག་པའི་ཕྱིར་མཉམ་པས་ཕྱིར་དེ་བཞིན་གཤེགས་པ་ཐམས་ཅད་ཀྱང་མཉམ་མོ། །དེ་ཡང་དེ་
བཞིན་ཉིད་དེ་དང་བདག་ཉིད་གཅིག་པའི་ཕྱིར་མཉམ་མོ། །གང་གི་ཕྱིར་དེ་བཞིན་གཤེགས་པ་
ཐམས་ཅད་ཀྱི་དེ་བཞིན་ཉིད་མཉམ་པ་དེ་ཉིད་ཀྱི་ཕྱིར་འདས་པའི་ཆོས་རྣམས་ཀྱི་དེ་བཞིན་ཉིད་ཀྱང་
མཉམ་མོ། །ཅིས་ཕྱིར་ཞེ་ན་དེ་བཞིན་གཤེགས་པའི་དེ་བཞིན་ཉིད་དང་ཆོས་ཐམས་ཅད་ཀྱི་དེ་བཞིན་
ཉིད་གཅིག་པའི་ཕྱིར་རོ། །ཞེས་སོགས་མདོ་དང་འགྲེལ་བར་ཆོས་ཐམས་ཅད་ཀྱི་དེ་བཞིན་ཉིད་
གཅིག་ཏུ་རྒྱ་ཆེར་བསྟན་ཏེ། གཞན་ཡང་ཆོས་ཅན་རྣམས་ཀྱི་ཆོས་ཉིད་སོ་སོ་ཐ་དད་ཡིན་ན་སངས་
རྒྱས་རྣམས་ཀྱི་ཆོས་ཀྱི་སྐུ་ཡང་སོ་སོ་ཐ་དད་དུ་འགྱུར་བ་ལས། དེ་ལྟར་ཡང་མ་ཡིན་ཏེ་མདོ་རྒྱན་ལས།
ཟག་མེད་དབྱིངས་ན་སངས་རྒྱས་རྣམས། །མཁའ་ལྟར་ལུས་ནི་མེད་ཕྱིར་དང་། །སྔོན་ཀྱི་ལུས་རྗེས་
འབྲང་བའི་ཕྱིར། །གཅིག་མིན་མང་བོ་ཉིད་མ་ཡིན། །ཞེས་གཟུགས་སྐུ་གཅིག་མ་ཡིན། ཆོས་སྐུ་དུ་
མ་མིན་པར་གསུངས་པའི་ཕྱིར་རོ། །གཞན་ཡང་གནས་དད་པ་མ་ཡིན་པ་དག་ (སངས་རྒྱས་པའི་མདོ》སྟེ།
དེ་བཞིན་གཤེགས་པ་ཐམས་ཅད་ཀྱི་གནས་དེ་བཞིན་ཉིད་ཡོངས་སུ་དག་པ་ལ་ཐ་དད་པ་མེད་པའི་
ཕྱིར་ཏེ། དེ་ཉིད་ཀྱི་ཕྱིར་ཟག་པ་མེད་པའི་དབྱིངས་ལ་སངས་རྒྱས་རྣམས་དུ་མ་ཉིད་དུ་རྣམ་པར་མི་
བཞག་གོ། ཞེས་སངས་རྒྱས་སའི་འགྲེལ་བ་ངང་ཚུལ་བཟང་པོས་མཛད་པ་ལས་སོ། ། དེ་བཞིན་དུ་
223



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཆོས་སྐུ་མཉམ་པ་ཉིད་ལ་དགོངས་ནས། སངས་རྒྱས་རྣམ་པར་གཟིགས་ཀྱི་བར་དུ་འགྱུར་རོ་ཞེས་
གསུངས་པ་ཡིན་པར་མདོ་རྒྱན་འགྲེལ་བ་དང་བཅས་པ་ནས་གསུངས་ཏེ། དེས་ཀྱང་སངས་རྒྱས་
རྣམས་ཀྱི་ཆོས་ཉིད་ཀྱི་སྐུ་གཅིག་ཉིད་དུ་གསལ་བོར་བསྟན་ནོ། །གལ་ཏེ་སངས་རྒྱས་རྣམས་ཀྱི་ཆོས་
སྐུ་རྣམས་བཟང་ངན་ནམ་ཡོན་ཏན་གྱི་ཁྱད་པར་མེད་པའི་མཉམ་ཉིད་ཙམ་ལ་དགོངས་སོ། །ཞེས་
ཀྱང་བརྗོད་པར་མི་བྱ་སྟེ་སྔར་དྲངས་བའི་མདོ་དེ། སངས་རྒྱས་རྣམས་ཀྱི་གཟུགས་སྐུ་མཉམ་པ་ཉིད་
ལ་དགོངས་ཞེས་པར་ཡང་མཚུངས་ཏེ། དེ་རྣམས་བཟང་ངན་ནམ་ཡོན་ཏན་ཆེ་འབྲིང་ལ་སོགས་ཀྱི་
ཁྱད་པར་མེད་པར་མཉམ་པ་ཉིད་ཡིན་པའི་ཕྱིར་རོ། །ཡང་ཆོས་ཅན་གཅིག་གི་ཆོས་ཉིད་དམ་དེ་ཁོ་
ན་ཉིད་མངོན་སུམ་དུ་མཐོང་ན་ཆོས་ཐམས་ཅད་ཀྱི་གནས་ལུགས་དེ་ཁོ་ན་ཉིད་མངོན་སུམ་དུ་མཐོང་
དགོས་པ་མ་ཡིན་པར་ཐལ་བར་འགྱུར། ཆོས་རྣམས་སོ་སོ་ཐ་དད་ཡིན་པ་བཞིན་དུ་དེ་རྣམས་ཀྱི་
ཆོས་དབྱིངས་དེ་བཞིན་ཉིད་ཀྱང་སོ་སོ་ཁོ་ན་ཡིན་པའི་ཕྱིར་སྣང་བ་དང་མུན་པ་བཞིན་ནོ། །འདོད་མི་
ནུས་ཏེ་ཨཱརྱ་དེ་ཝས། དངོས་གཅིག་དངོས་པོ་ཀུན་གྱི་ངོ་བོ་ཉིད། །དངོས་ཀུན་དངོས་པོ་གཅིག་གི་
ངོ་བོ་ཉིད། །གང་གིས་དངོས་གཅིག་དེ་བཞིན་ཉིད་མཐོང་བ། །དེ་ཡིས་དངོས་ཀུན་དེ་བཞིན་ཉིད་དུ་
མཐོང་། །ཞེས་གསུང་ཤིང་སེང་བཟང་གིས་བཤད་དོ། །གལ་ཏེ་འདོད་ན་སྔར་བཤད་པ་ལྟར། བྱང་
འཕགས་མཉམ་བཞག་རྣམས་ཀྱིས་ཉི་ཚེ་བའི་སྟོང་ཉིད་ཁོ་ན་མངོན་སུམ་དུ་བྱས་པར་འགྱུར་ཏེ།
འདོད་པ་དེའི་ཕྱིར་དང་། ཆོས་ཅན་མེད་པར་འགྱུར་བའི་ཚེ་ཆོས་ཉིད་མེད་པར་འགྱུར་ན་ཆོས་ཅན་
མ་མཐོང་བར་དེའི་ཆོས་ཉིད་མི་མཐོང་བར་ཡང་རྒྱུ་མཚན་ཐམས་ཅད་དུ་མཚུངས་ལ། བྱང་འཕགས་
སློབ་པས་ཆོས་ཅན་ཇི་སྙེད་པ་ཐམས་ཅད་མངོན་སུམ་དུ་མཐོང་བ་ནི་མི་འཐད་པའི་ཕྱིར་རོ། །གལ་
ཏེ་བྱང་སེམས་མཐོང་ལམ་པ་སོགས་ཀྱིས་ཀྱང་ཆོས་ཅན་ཇི་སྙེད་པ་ཐམས་ཅད་མངོན་སུམ་དུ་མཐོང་
བར་འདོད་དོ་ཞེ་ན་འདོད་ལ་རག་མོད། ནོར་བ་ཉུང་འདུག་སྙམ་ནས་བསྣོན་པ་འདེབས་པར་ཟད་
དོ༑ ༑
ཡང་ཁ་ཅིག་ “ལོ་ཙཱ་བ་ཤག་བཟང་སོགས་)ན་རེ། བྱང་ཆུབ་སེམས་འགྲེལ་ལས། ཀུན་རྫོབ་ལས་ནི་
ཐ་དད་པར། །དེ་ཉིད་དམིགས་པ་མ་ཡིན་ཏེ། །ཀུན་རྫོབ་སྟོང་པ་ཉིད་དུ་བཤད། །སྟོང་ཉིད་ཁོ་ན་
ཀུན་རྫོབ་སྟེ། །མེད་ན་མི་འབྱུང་ངེས་པའི་ཕྱིར། །བྱས་དང་མི་རྟག་དག་བཞིན་ནོ། །ཞེས་དང་རྣམ་
224



པོད་གསུམ་པ།
ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
འགྲེལ་སོགས་སུ། ཀུན་རྫོབ་པ་ཡི་དངོས་རྣམས་ལ། །དེ་ཉིད་གཞན་ཉིད་འགོག་པར་བྱེད། །ཞེས་
ཆོས་ཅན་སྒྲ་སོགས་དང་ཆོས་བྱས་མི་རྟག་སོགས་དེ་ཉིད་དང་གཞན་དུ་བརྗོད་དུ་མེད་ཅེས་གསུངས་
ཤིང་། རིགས་པ་འདིས་དབུ་མའི་མདོ་བསྟན་བཅོས་རྣམས་སུ་བདེན་གཉིས་དེ་ཉིད་དང་གཞན་ཉིད་
དུ་བརྗོད་དུ་མེད་པར་གསུངས་པའི་དགོངས་དོན་ཡང་། ཆོས་ཅན་རྣམས་དང༌། དེའི་ཆོས་ཉིད་(འདི་
འཕགས་པའང་བཞེད་》ངོ་བོ་ཉིད་གཅིག་ལ་ལྡོག་པ་ཐ་དད་པ་ཡིན་ཏེ་སྒྲ་བྱས་མི་རྟག་པ་བཞིན་ནོ། །ཞེས་
ཟེར་ཞིང་ཆོས་ཅན་རྣམས་ཀྱི་ཆོས་ཉིད་ཡང་སོ་སོ་ཁོ་ན་ཡིན་གྱི་གཅིག་ཏུ་འདོད་པ་བཞད་གད་ཀྱི་
གནས་ཡིན་ལ། སྐུ་བཞིར་བྱས་པའི་ལུགས་ཀྱི་སངས་རྒྱས་གཅིག་གི་ཆོས་ལོངས་སྤྲུལ་བའི་སྐུ་གསུམ་
སོ་སོར་འདོད་པའང་བཞད་གད་ཀྱི་གནས་ཏེ། སྔར་སེམས་ཅན་རྒྱུད་གཅིག་ཡིན་པ་ཕྱིས་རྒྱུད་དུ་
མར་འགྱུར་བའི་སྐྱོན་ཡོད་ཞེས་སོགས་ཟེར་བ་གྲག་གོ །འོ་ན་ཆོས་ཅན་སྒྲ་རང་མཚན་གཅིག་དང་
དེའི་བྱས་མི་རྟག་ངོ་བོ་གཅིག་པའི་དོན། རང་མཚན་གཅིག་པའམ་དོན་གཅིག་ཉིད་ཡིན་པ་ལ་
གསུངས་པས་སྒྲ་སོགས་ཆོས་ཅན་རེ་རེ་བ་དང་། དེའི་དེ་བཞིན་ཉིད་ཀྱང་རྫས་སམ་རང་མཚན་
གཅིག་གམ་དོན་གཅིག་ཉིད་དུ་ཐལ་བར་འགྱུར། དེ་དག་ངོ་བོ་གཅིག་ལ་ལྡོག་པ་ཐ་དད་པ་བཞིན་
དུ་དེ་དང་དེའི་དེ་བཞིན་ཉིད་ཀྱང་ངོ་བོ་གཅིག་ལ་ལྡོག་པ་ཐ་དད་ཡིན་བའི་ཕྱིར་རོ། །འདོད་ན་དེ་
རྣམས་ཀྱི་ཆོས་ཉིད་དམ་དེ་བཞིན་ཉིད་ཀྱང་མི་རྟག་པར་ཐལ་བར་འགྱུར། འདོད་མི་ནུས་ཏེ་ཡུམ་གྱི་
མདོ་དང་རྒྱུད་བླ་དབུས་མཐའ་སོགས་དང་དེ་དག་འགྲེལ་ཞིང་རྗེས་སུ་འབྲང་བའི་ཐོགས་མེད་སྐུ་
མཆེད་ཀྱི་གཞུང་རྣམས་དང༌། འགྲེལ་བ་གནོད་འཇོམས་སོགས་མདོ་བསྟན་བཅོས་དུ་མར་གཞན་དུ་
མི་འགྱུར་བའི་ཕྱིར་དེ་བཞིན་ཉིད་ཞེས་དང་། སྔར་ཇི་ལྟར་གནས་པ་དེ་བཞིན་ཕྱིས་ཀྱང་གནས་པ་
ཉིད་ཀྱི་དེ་བཞིན་ཉིད་ཞེས་བཤད་ཅིང་། ཇི་ལྟར་སྔར་བཞིན་ཕྱིས་དེ་བཞིན། །འགྱུར་བ་མེད་པའི་
ཆོས་ཉིད་དོ། །ཞེས་རྒྱུད་བླར་གསུངས་པ་ལྟར་མདོ་བསྟན་བཅོས་དྲི་མེད་ཐམས་ཅད་དུ་དགོངས་པ་
གཅིག་དང་དབྱངས་གཅིག་གིས་གསུངས་པ་དང་འགལ་ལོ། ། ། །
ཡང་ཆོས་ཅན་སྒྲ་རང་མཚན་གཅིག་འཛིན་བའི་སོ་སྐྱེའི་མངོན་སུམ་དེས་ཆོས་ཅན་སྒྲ་རང་
མཚན་དེའི་ཆོས་ཉིད་དམ་དེ་བཞིན་ཉིད་མངོན་སུམ་དུ་མཐོང་བར་འགྱུར། དེའི་ཆོས་ཉིད་དང་ཁྱབ་
མཉམ་དོན་གཅིག་པའི་ཆོས་ཅན་སྒྲ་རང་མཚན་དེ་མངོན་སུམ་དུ་མཐོང་བའི་ཕྱིར། དཔལ་ཆོས་ཀྱི་
225



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
གྲགས་པས། དོན་གྱི་རང་གི་ངོ་བོ་གཅིག །བདག་ཉིད་མངོན་སུམ་ཡིན་པ་ལ། །ཞེས་སོགས་
གསུངས་པ་ལྟར་ཏེ། ཁྱེད་ཀྱིས་ཀྱང་སློབ་དཔོན་དེའི་ལུགས་ཉིད་གཙོ་བོར་བྱས་ཏེ་སྔར་རྣམ་བཞག་
བྱས་པ་དྲན་པར་བྱོས་ཤིག འདོད་ན་ཆོས་ཅན་དང་ཆོས་ཉིད་དམ་བདེན་གཉིས་རྫས་སམ་ངོ་བོ་
གཅིག་པ་དེ་བས་ཀྱང་ཕྱུགས་རྫི་སོགས་སོ་སོ་སྐྱེ་བོ་རྣམས་ཀྱིས་ཡུལ་ཕྱི་རོལ་འཛིན་བའི་ཁ་ཕྱིར་
བསྟན་ཀྱི་རྣམ་ཤེས་ཀྱི་ཆོས་ཉིད་མངོན་སུམ་དུ་མཐོང་བ་ངོ་མཚར་ཆེའོ། །ཨ་རོག་ཀླུ་ནད་མེད་པར་
གྱུར་ཅིག །
ཡང་སློབ་དཔོན་སེང་བཟང་གིས་བཤད་པ་ལྟར་གྱི་སངས་རྒྱས་པའི་འདུས་བྱས་སྐུ་གསུམ་པོ་
རྫས་ཐ་དད་མ་ཡིན་ཞེས་སོགས་ལའང་དཔྱད་པ་འདི་ཡོད་དོ། །སངས་རྒྱས་རྒྱུད་གཅིག་གི་མཆོག་
གི་སྤྲུལ་སྐུ་དང་ལོངས་སྐུ་དང་འདུས་བྱས་རྟོགས་པ་ཡེ་ཤེས་ཆོས་སྐུ་རང་མཚན་པ་དེ་དག་རང་
མཚན་གཅིག་ཡིན་པར་ཐལ་བར་འགྱུར་ཏེ། འདུས་བྱས་ཀྱི་དངོས་པོ་རང་མཚན་པ་ཡིན་ཞིང་རང་
མཚན་ཐ་དད་མ་ཡིན་པའི་ཕྱིར་མ་ཁྱབ་པ་མ་ཡིན་ཏེ། ལང་ཀར་གཤེགས་པ་ལས། ཇི་ལྟར་མེ་ལོང་
ངོས་རྣམས་ལ། །གཅིག་དང་གཞན་ཉིད་སྤངས་པའི་གཟུགས། །སྣང་ཡང་དེ་ན་ཡོད་མ་ཡིན། །དེ་
བཞིན་དངོས་རྣམས་རང་བཞིན་མེད། །ཅེས་སོགས་དང༌། དཔལ་ཆོས་ཀྱི་གྲགས་པའི། འདི་ལས་
གཞན་དངོས་ཡོད་མ་ཡིན། །ཞེས་སོགས་ཡང་ཡང་དང་། དབུ་མ་རྒྱན་དུ། གཅིག་དང་དུ་མ་གཏོགས་
པ་ཡི། །རྣམ་པ་གཞན་དང་ལྡན་པ་ཡི། །དངོས་པོ་མི་རུང་འདི་གཉིས་ནི། །ཕན་ཚུན་སྤངས་ཏེ་
གནས་ཕྱིར་རོ། །ཞེས་སོགས་མདོ་བསྟན་བཅོས་དུ་མ་ལས་གསུངས་སོ། །ཐལ་བ་དེ་འདོད་ན་
མཆོག་གི་སྤྲུལ་སྐུའི་སྐུ་དངོས་ཀྱི་གདུལ་བྱར་གྱུར་བའི་སོ་སོ་སྐྱེ་བོ་ཉན་ཐོས་འཕགས་པ་རྣམས་ཀྱི་
སངས་རྒྱས་ཀྱི་ཆོས་ལོངས་མངོན་སུམ་དུ་མཐོང་བར་ཐལ་བར་འགྱུར་ཏེ། རང་རང་གི་སྟོན་པར་
གྱུར་བའི་སྤྲུལ་བའི་གཟུགས་སྐུ་མངོན་སུམ་དུ་མཐོང་བའི་ཕྱིར་རོ། །འདོད་ན་སངས་རྒྱས་པའི་
ལོངས་སྐུ་ངེས་པ་ལྔ་ལྡན་དུ་བཤད་པ་དང་འགལ་ཞིང་། རྣམ་འགྲེལ་མཆོད་བརྗོད་རྩ་འགྲེལ་དུ་ཉན་
རང་དང་སོ་སྐྱེའི་ཡུལ་མིན་པས་ཟབ་པ་ཞེས་སོགས་མདོ་བསྟན་བཅོས་དྲི་མེད་ཀྱི་ལུང་མང་སྟེ་
གྲགས་ཆེ་བས་མ་བྲིས་སོ། །གལ་ཏེ་གདུལ་བྱ་སོ་སྐྱེ་དང་ཉན་ཐོས་རྣམས་ཀྱིས་མངོན་སུམ་དུ་མཐོང་
བའི་གཟུགས་སྐུ་དེ་ཁོ་རང་རྣམས་ཀྱི་རང་སེམས་ཀྱི་སྣང་བ་ཡིན་གྱི་སངས་རྒྱས་སས་བསྡུས་ཀྱི་གཟུགས་
226



པོད་གསུམ་པ།
ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
སྐུ་མིན་ནོ་ཞེ་ན། དེ་དང་དེ་ལྟ་བུ་ལས་མ་གཏོགས་པའི་སངས་རྒྱས་སའི་སྤྲུལ་སྐུ་ཅི་འདྲ་ཡོད་སེམས་
ཤིག་ཚུལ་འདི་སྔར་བཀག་ཟིན་པ་ལས་ཤེས་པར་བྱའོ། །
གཞན་ཡང་དེ་གསུམ་རྫས་ཐ་དད་ཡིན་ཀྱང་སངས་རྒྱས་གཅིག་རྒྱུད་དུ་མར་ཐལ་བའི་སྐྱོན་
མེད་དེ། ཀླུ་རྒྱལ་གཅིག་གི་སྦྲུལ་མགོའི་གདེངས་ཀ་སྟོང་པོ་དེ་རྫས་ཐ་དད་ཅིང་སེམས་བཅས་ཡིན་
ཡང་ཀླུའི་རྒྱལ་པོ་གཅིག་པོ་དེ་རྒྱུད་དུ་མ་མ་ཡིན་པ་བཞིན་དང་། ཉི་མའི་དཀྱིལ་འཁོར་གཅིག་འཆར་
བ་ཐ་དད་པའི་དབང་གིས་དུས་ཅིག་ཆར་དུ་འཆར་ཚུལ་དུ་མར་ཤར་ཡང་ཉི་མའི་དཀྱིལ་འཁོར་གཅིག་
པོ་དེ། དུས་ཅིག་ཆར་རྫས་དུ་མར་མི་འགྱུར་བ་བཞིན་དེ་ལྟ་བུའི་སྦྲུལ་མགོ་སྟོང་པོ་དེ་རྫས་ཐ་དད་པ་
མ་ཡིན་ཞེས་ནི་བརྗོད་པར་མི་ནུས་ཏེ། རྩོམ་བྱེད་རྡུལ་ཕྲ་རབ་རྫས་ཐ་དད་དུ་མས་བརྩམས་ཤིང་
གོག་པའི་ཡུལ་སོ་སོར་གནས་པའི་དུད་འགྲོའི་ལུས་ཅན་ཡིན་པའི་ཕྱིར་ཀ་བུམ་སོགས་བཞིན་ནོ། །
འོན་ཀྱང་སངས་རྒྱས་པའི་འདུས་བྱས་ཀྱི་ཡེ་ཤེས་ཐམས་ཅད་ཕྱོགས་གཅིག་ཏུ་བསྡུས་ཏེ་ཆོས་
སྐུར་བཞག སངས་རྒྱས་པའི་ལོངས་སྤྲུལ་གཉིས་དེ་ལས་རྫས་ཐ་དད་ཅིང་ཁོང་རང་གཉིས་ཡང་
རྫས་ཐ་དད་དུ་། སློབ་དཔོན་སེངྒེ་བཟང་བོས་མངོན་རྟོགས་རྒྱན་གྱི་དགོངས་དོན་དུ་འཆད་པ་ནི་
དགོངས་པ་གཏན་ནས་མ་ཡིན་ཏེ། དེ་ལྟར་ན་ལོངས་སྤྲུལ་གཉིས་བེམ་པོ་འབའ་ཞིག་པར་ཐལ་བར་
འགྱུར་པའི་སྐྱོན་འོང་བར་མངོན་ཞིང་། ཆོས་སྐུར་མཛད་པ་དང་བཅས་པ་ཞེས་པའི་ཆོས་སྐུ་ཞེས་པ་
བཞིའི་ཡ་གྱལ་དུ་བྱས་ནས་གཞུང་དེས་རྣམ་པ་གཞིར་བརྗོད་ཞེས་པའི་དབྱེ་གཞི་ཚིག་གིས་མ་ཟིན་
པས་དབྱེ་གཞི་མེད་པའི་དབྱེ་བ་བྱས་པར་འགྱུར། ཐེག་ཆེན་གྱི་མཚན་ཉིད་ཐེག་པའི་མདོ་བསྟན་
བཅོས་ཐམས་ཅད་དུ་སྐུ་གསུམ་དུ་བསྟན་པ་ཆོས་སྐུ་མཚན་ཉིད་པ་ཆོས་ཉིད་ཀྱི་སྐུའམ་ངོ་བོ་ཉིད་ཀྱི་
སྐུ་ཁོ་ན་ལ་བཤད་ཅིང་། སྔགས་ཀྱི་ཐེག་པར་ཆོས་ལོངས་སྤྲུལ་བ་ངོ་བོ་ཉིད་སྐུ་ཞེས་གསུངས་པ་
རྣམས་ནི་སློབ་དཔོན་སེང་བཟང་གིས་འདིར་ངོས་བཟུང་བའི་སྐུ་བཞི་དང་མིང་འདྲ་ཡང་དོན་མི་འདྲ་
བར་སྣང་ངོ༌། །
དེས་ན་སློབ་དཔོན་སེང་བཟང་སོགས་ཀྱིས་བཤད་པ་འདི་ལྟ་བུ་འོང་བར་མཁྱེན་ནས་དེ་
དགག་པའི་ཕྱིར་དུ་དུས་འཁོར་འགྲེལ་ཆེན་དུ་མཛད་པ་དང་བཞིར་ངེས་པར་བྱམས་པས་གསུངས་
བ༑ ངོ་བོ་ཉིད་ལོངས་རྫོགས་བཅས་དང༌། །དེ་བཞིན་གཞན་པ་སྤྲུལ་པ་ནི། །ཆོས་སྐུ་མཛད་པ་དང་
227



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བཅས་པ། །རྣམ་པ་བཞིར་ནི་ཡང་དག་བརྗོད། །ཅེས་སོ། །ཞེས་རྗེ་བཙུན་སྤྱན་རས་གཟིགས་ཀྱིས་
གསུངས་སོ། །འོ་ན་རྒྱུད་བླར། ཆོས་སྐུ་རྣམ་གཉིས་ཤེས་བྱ་སྟེ། །ཞེས་སོགས་ཀྱིས་གསུང་རབས་
ཡན་ལག་བཅུ་གཉིས་ཆོས་སྐུར་བཤད་པ་དང་འགལ་ཞེ་ན། ཆོས་སྐུ་འཐོབ་པའི་རྒྱུ་ཡིན་པ་དང་དེ་
སྟོན་པའི་རྗོད་བྱེད་ཀྱི་ཚིགས་ཡིན་པས་ཆོས་སྐུ་ཞེས་བཏགས་པ་ཙམ་མོ། ། ད་
དགེ་བའི་བཤེས་གཉེན་ཕྱ་གཙང་ལ་སོགས་པ་བོད་དུ་བྱོན་པའི་དབུ་ཚད་སྨྲ་བའི་སྔ་རབས་པ་
ཕལ་ཆེར་གྱིས་དབུ་མ་བའི་ལུགས་ལ་བདེན་གཉིས་ངོ་བོ་གཅིག་ལ་ལྡོག་པ་ཐ་དད་ཅེས་གསུངས་
ཤིང་། དེ་ཡང་ཇི་ལྟར་སྣང་ཞིང་གྲགས་པའི་ཆོས་འདི་རྣམས་ཀུན་རྫོབ་དང་། དེ་ལྟར་བརྟགས་ཤིང་
དཔྱད་ན་བདེན་པའི་རང་བཞིན་མེད་པ་ཙམ་དེ་ཆོས་ཉིད་དམ་དེ་ཁོ་ན་ཉིད་དེ་དོན་དམ་པའི་བདེན་
པ་ཡིན་ལ། སྣང་གྲགས་ཀྱི་ཆོས་འདི་རྣམས་ནི་ཁོ་རང་རྣམས་བརྟགས་ཤིང་དཔྱད་ན་བདེན་པའི་
རང་བཞིན་མེད་པ་དེ་ཉིད་ཡང་ཡིན་ཞིང་དཔྱད་ན་བདེན་པའི་རང་བཞིན་མེད་བཞིན་དུ་སྣང་བ་ཡང་
མ་འགགས་པས་སྣང་སྟོང་ཟུང་འཇུག་སྟེ། དེས་ན་བདེན་གཉིས་ངོ་བོ་གཅིག་ཡིན་ཞིང་དེ་འདྲའི་
རང་བཞིན་མེད་ཙམ་དེ་དགག་བྱ་བདེན་པའི་རང་བཞིན་མེད་ཙམ་ཡིན་པས་མེད་དགག་ཡིན་ལ།
མེད་དགག་ཡིན་ན་སྒྲུབ་ཆོས་ཅི་ཡང་མི་ལྡན་པས་བསྒྲུབ་ཆོས་ཙམ་གྱིས་དོར་བ་ཡིན་པའི་ཕྱིར།
སྟོང་ཉིད་དགག་པའི་ཐ་སྙད་བྱ་རུང་དུ་བསྒྲུབ་པ་ལ་བསྒྲུབ་ཆོས་ཙམ་གྱིས་དོར་བ་རྟགས་ཡང་དག་
དུ་འགྱུར་ཏེ་གསུངས་ཏེ། དེ་དག་ཡུམ་གྱི་མདོ་ལ་སོགས་པ་དབུ་མའི་མདོ་བསྟན་བཅོས་ཀྱི་དགོངས་
དོན་བདེན་པ་གཉིས་ཀྱི་ཚུལ་ཇི་ལྟ་བ་མཁྱེན་པར་ཞལ་གྱིས་བཞེས་པ་སྐྱེས་བུ་དྲང་བོའི་རང་བཞིན་
ཅན་ཡིན་ལ།
ཡང་ཆོས་རྣམས་ཀྱི་ཆོས་ཉིད་དམ་སྟོང་ཉིད་རྣམ་བཅད་ཙམ་དུ་ཤེས་བྱ་ཡིན་གྱི་ཡོངས་གཅོད་
དུ་ཤེས་བྱ་མིན་པར་འདོད་བཞིན་དུ། མེད་དགག་དང་བསྒྲུབ་ཆོས་ཙམ་དོན་དམ་དུ་ཁས་མི་ལེན་
ཟེར་ཞིང་། དབུ་མ་བའི་ལུགས་ལ་ཆོས་རྣམས་ཀྱི་དེ་ཁོ་ན་ཉིད་དམ་གནས་ལུགས་སྟོང་ཉིད་ཟབ་མོ་
ནི་རང་བཞིན་ཡོད་དེ། དགག་སྒྲུབ་སོགས་སྤྲོས་པ་དང་བྲལ་བ་ཞིག་ཡིན་ཞེས་འདོད་པ་རྣམས་ནི་
ལ་ལ་ཚངས་ཆེན་ཚུལ་བྱེད་པ་ཡིན་ལ། འགའ་ཞིག གཞན་ལ་བལྟ་བའི་མིག་གིས་ཀྱང་། །རང་
ཉིད་བལྟ་ན་མེ་ལོངས་དགོས། །ཞེས་པའི་ཚུལ་དུ་གཞན་ལུགས་ལ་སྐྱོན་ཁོ་ན་རྟོག་བརྟག ཅིང་།
228



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
རང་ལུགས་ལ་སྐྱོན་ཡོན་མ་དཔྱད་པར་མངོན་ཏེ། རང་བཞིན་ཡོད་དེ་དགག་སྒྲུབ་སོགས་སྤྲོས་པ་
ཐམས་ཅད་དང་བྲལ་བ་ཡང་ཆོས་རྣམས་ཀྱི་དེ་ཁོ་ན་ཉིད་དམ། སྟོང་ཉིད་ཟབ་མོའམ་ཆོས་ཉིད་དུ་མི་
འཐད་པར་འགྱུར་དེ། དེ་ཡང་དགག་བྱ་སྤྲོས་པ་བཀག་པ་ཙམ་ཡིན་པས་མེད་དགག་ལས་མ་འདས་
པའི་ཕྱིར་རོ། །མདོར་བསྡུས་པའོ། །
འོ་ན་ཁྱེད་ཀྱི་ལུགས་ལ་ཐེག་ཆེན་དབུ་མ་བས་བཞེད་པའི་བདེན་པ་གཉིས་དང་ཆོས་རྣམས་
ཀྱི་དེ་ཁོ་ན་ཉིད་ཇི་ལྟ་བུ་ཞིག་ཡིན་ཞེ་ན། མཚན་ཉིད་ཐེག་པའི་དབུ་མ་ཆེན་པོའི་དབུ་མའི་ཐེག་པ་ནི་
ཟབ་པ་དང་ལྡན་ཞིང་སྔགས་ཀྱི་ཐེག་པ་ནི་ཟབ་པ་དང་རྒྱ་ཆེ་པ་གཉིས་ཀ་དང་ལྡན་ཞེས་མཆོག་དམན་
གྱི་ཁྱད་པར་རྒྱ་གར་མཁས་པའི་གསུངས་ཤནྟི་སོགས་ལ། འདིར་ཟབ་པ་ཞེས་པ་དབུ་མའི་གཞུང་
ལུགས་སུ་བསྟན་པའི་ཆོས་རྣམས་ཀྱི་དེ་ཁོ་ན་ཉིད་སྟོང་ཉིད་དམ་ཆོས་ཉིད་ལ་གཙོ་བོར་གསུངས་ཤིང་།
ཡུམ་གྱི་མདོ་དང་། དབུ་མ་རིགས་ཚོགས་སོགས་སུ་ཕྱི་རོལ་མུ་སྟེགས་པའི་རྟག་ལྟ་སྡེ་བཞི་དང་།
རྡུལ་ཕྲ་རབ་དང་རྣམ་ཤེས་སྐད་ཅིག་རེ་རེ་བ་དོན་དམ་བདེན་པར་འདོད་པའི་ནང་པ་སངས་རྒྱས་
པའི་དངོས་སྨྲ་རྣམས་རྟག་ལྟའམ་ཡོད་ལྟ་སྟེ། དེ་རྣམས་དགག་པ་གཙོ་བོར་མཛད་པ་སྟེ་ (ཟླ་བ་གྲགས་
པའི་བཞི་བརྒྱ་བའི་འགྲེལ་བར་བཤད་
)དངོས་པོར་བདེན་འཛིན་གཞོམ་པའི་དོན་དུ། ཕྱི་ནང་གི་ཆོས་འདི་ཐམས་
ཅད་བརྟགས་ཤིང་དཔྱད་ན་བདེན་པའི་རང་བཞིན་མེད་དེ་སྒྱུ་མ་སོགས་བཞིན་ཞེས་བསྟན་བྱའི་གཙོ་
བོར་མཛད་དེ། རིགས་པ་དྲུག་ཅུ་བར། རེ་ཞིག་ཉེས་ཀུན་འབྱུང་པའི་གནས། ། མེད་ཉིད་རྣམ་པར་
བཟློག་ཟིན་གྱི། །རིགས་པ་གང་གིས་ཡོད་ཉིད་ཀྱང་། །བཟློག་པར་འགྱུར་བ་མཉན་པར་གྱིས། །
ཞེས་སོ། །དེ་ཙམ་ལ་སྟོང་ཉིད་ཆོས་ཉིད་དེ་བཞིན་ཉིད་ཡང་དག་པའི་མཐའ་ཞེས་སོགས་སུ་སྐབས་
ལ་ལར་ཐ་སྙད་མཛད། སྐབས་གཞན་དུ་སེམས་ནི་སེམས་མ་མཆིས་པ་སྟེ་སེམས་ཀྱི་རང་བཞིན་ནི་
འོད་གསལ་བའོ་ཞེས་ཏེ། སེམས་འགྲེལ་སྐོར་གསུམ་ན་རོ་འགྲེལ་ཆེན་གཉིས་སུ་སེམས་གང་ཡོང་
པའི་སེམས་དེ་ནི་སེམས་མ་ཡིན་ཏེ་སེམས་ཀྱི་རང་བཞིན་འོད་གསལ་བའོ་ཞེས་ཤེས་རབ་ཀྱི་ཕ་རོལ་
ཏུ་ཕྱིན་པ་ལས་སོ། ། །
ཡང་དེ་བཞིན་གཤེགས་པ་རྣམས་བྱུང་ཡང་རུང་མ་བྱུང་ཡང་རུང་ཆོས་རྣམས་ཀྱི་ཆོས་ཉིད་ནི་
གནས་པ་ཉིད་དོ་ཞེས་དང་། གཅིག་ཁོ་ན་དོན་དམ་པའི་བདེན་པ་སྟེ་ (མ་རྨོངས་ཞེས་པ་ལ་ལར་སྣང་)མ་སྤྲུལ་
229



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བའི་ཆོས་ཅན་གྱི་མྱ་ངན་ལས་འདས་པའོ་ཞེས་སོགས་ཡང་གསུངས་སོ། །འདི་དག་གི་དོན་ལ་བོད་
ཀྱི་མཁས་པ་ (བུ་སྟོན་སོགས)མང་བོ་དག ལུང་སྔ་མ་རྣམས་ངེས་དོན་དང་ཕྱི་མ་རྣམས་དྲང་དོན་དགོངས་
པ་ཅན་ཡིན་གསུངས། དེ་གསུངས་བའི་རྒྱུ་མཚན་འཁོར་ལོ་བར་བ་དབུ་མའི་མདོ་དང་འཁོར་ལོ་ཐ་
མ་སེམས་ཙམ་ཀྱི་མདོ་ཡིན་ཞེས་བཞེད་པར་སྣང་ངོ༌། །དེ་དག་དྲི་མ་མེད་པའི་མདོ་བསྟན་བཅོས་ལ་
བརྟེན་ནས་གཟུ་བོའི་བློས་དཔྱད་ན་ཕྱི་ནང་གི་ཆོས་ཀུན་དང་དེའི་སྟོང་ཉིད་དེ་བཞིན་ཉིད་སོགས་
ཡང་། སྟོང་ངོ་མེད་དོ་ཞེས་སོགས་ཡང་དྲང་དོན་དགོངས་པ་ཅན་ཡིན་གྱི་སྒྲ་ཇི་བཞིན་པ་མིན་ཏེ།
བརྟགས་ཤིང་དཔྱད་ན་བདེན་པའི་རྫས་ཅིར་ཡང་གྲུབ་པ་མེད་པ་ལ་དགོངས་ཀྱི། སྒྲ་ཇི་བཞིན་དུ་དེ་
དག་གཏན་མེད་པ་མ་ཡིན་ཏེ། དགེ་སྡིག་སོགས་ལས་རྒྱུ་འབྲས་ལ་བསྐུར་བ་བཏབ་པར་འགྱུར་
བའོ། །མཁས་མཆོག་ཞི་བ་འཚོ་དང་ཀཱ་མ་ལ་སོགས་ཀྱིས་ཚུལ་དེ་ལྟར་རྒྱས་བར་བཤད་པ་བལྟ་བར་
བྱའོ། །སློབ་དཔོན་ཟླ་གྲགས་ཀྱི་དགོངས་པ་ལའང་དེ་ལྟར་ཡིན་ནོ། །
ཡང་དེ་འདྲའི་རང་བཞིན་མེད་པ་དེ་ཆོས་ཉིད་དེ་བཞིན་ཉིད་ཡང་དག་པའི་མཐའ་སོགས་ཡིན་
པ་ལྟ་བུར་གསུངས་པ་ཡང་དྲང་དོན་དགོངས་པ་ཅན་ཡིན་གྱི་སྒྲ་ཇི་བཞིན་པ་མ་ཡིན་ཏེ། དེ་བཞིན་
ཉིད་དང་ཡང་དག་པའི་མཐའ་དང་དོན་དམ་པའི་བདེན་པ་སོགས་རྣམ་གྲངས་སུ་གསུངས་པའི་ཕྱིར་
དེ་དོན་དམ་པའི་བདེན་པ་མ་ཡིན་ཏེ། ཤེས་བྱ་ཡིན་མིན་ཐམས་ཅད་དེ་ཡིན་པའི་ཕྱིར་དང་མེད་
དགག་ཡིན་པས་སྤྲོས་པ་ཡིན་པའི་ཕྱིར་རོ། །ཞེས་སོགས་ཀྱི་ལུང་དང་རིགས་པ་སྔར་བཤད་པ་
རྣམས་ཀྱང་དྲན་པར་བྱའོ། །དེ་ལྟར་ན་འཕགས་པ་ཀླུ་སྒྲུབ་ཀྱིས་སྟོང་ཉིད་ཀུན་རྫོབ་ཀུན་རྫོབ་སྟོང་
ཉིད་བྱས་མི་རྟག་བཞིན་དུ་མེད་ན་མི་འབྱུང་ཞེས་པའི་དགོངས་དོན་དུ་རློམ་སྟེ། ཕུང་སོགས་ཆོས་
ཅན་རྣམས་དང་དེའི་ཆོས་ཉིད་དག་བྱས་མི་རྟག་བཞིན་དུ་ངོ་བོ་གཅིག་ལ་ལྡོག་པ་ཐ་དད་དུ་སྨྲ་བ་
དང༌། ཕྱ་གཙང་སོགས་ཀྱིས་བཞེད་པ་ལྟར་བདེན་གཉིས་ངོ་བོ་གཅིག་ལ་ལྡོག་པ་ཐ་དད་ཡིན་ན་
བདེན་གཉིས་ཀྱི་རྣམ་དབྱེ་མ་ནོར་བ་བྱར་མེད་པར་འགྱུར་ཏེ། ཆོས་རྣམས་ཀྱི་དེ་ཁོ་ན་ཉིད་དུ་གྱུར་
བའི་སྟོང་ཉིད་དམ་ཆོས་ཉིད་ལས་གཞན་དུ་གྱུར་བའི་དོན་དམ་བདེན་པ་ནི་མེད་སྔར་བཤད་ལྟར་གྱི་
དགག་བྱ་རྣམ་པར་བཅད་པ་ཙམ་ཁོ་ན་ཆོས་རྣམས་ཀྱི་སྟོང་ཉིད་དམ་ཆོས་ཉིད་མ་ཡིན་དེ། དེ་འདྲའི་
རྣམ་བཅད་ཙམ་དེ་ནི་ཆོས་ཐམས་ཅད་ཀྱི་སྤྱིའི་ཆོས་ཡིན་པའི་ཕྱིར། འདོད་པར་མི་ནུས་ཏེ་འཕགས་
230



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
པ་ཀླུ་སྒྲུབ་ཀྱིས། གང་དག་བདེན་པ་འདི་གཉིས་ཀྱི། །རྣམ་དབྱེ་རྣམ་པར་མི་ཤེས་པ། །དེ་དག་
སངས་རྒྱས་བསྟན་པ་ཡི། །ཟབ་མོའི་དེ་ཉིད་རྣམ་མི་ཤེས། །ཞེས་དང་། དབུ་མ་རྩ་ཤེར། སངས་
རྒྱས་རྣམས་ཀྱི་ཆོས་བསྟན་པ། །བདེན་པ་གཉིས་ལ་ཡང་དག་བརྟེན། །འཇིག་རྟེན་ཀུན་རྫོབ་བདེན་
པ་དང་། །དམ་པའི་དོན་གྱི་བདེན་པའོ། །ཞེས་དང་། བདེན་གཉིས་ལས། བདེན་གཉིས་རྣམ་དབྱེ་
ཤེས་པ་དག །ཅེས་སོགས་མང་ངོ༌། །དེ་དག་གི་ལུགས་ལྟར་ན་ཐམས་ཅད་ཀུན་རྫོབ་ཏུ་འགྱུར་
བའམ་ཡང་ན་ཆོས་ཐམས་ཅད་དོན་དམ་བདེན་པར་འགྱུར་ཏེ། སྣང་གྲགས་ཀྱི་ཆོས་འདི་རྣམས་དང་
དེ་རྣམས་ཀྱི་གནས་ལུགས་སྟོང་ཉིད་དམ་ཆོས་ཉིད་དེ་བྱས་མི་རྟག་བཞིན་དུ། ངོ་བོ་གཅིག་ལ་ལྡོག་
པ་ཐ་དད་ཙམ་ཡིན་པའི་ཕྱིར་དང་། ཕྱོགས་སྔ་ལ་ལའི་ལྟར་ན་ཆོས་ཅན་སོ་སོའི་ཆོས་ཉིད་རྣམས་
ཆོས་ཅན་སོ་སོ་ཁོ་ན་ལ་ཡོད་ཅིང་དེ་མེད་པར་གྱུར་བའི་ཚེ་མེད་པར་འགྱུར་བའི་ཕྱིར་རོ། །འདོད་
པར་མི་ནུས་ཏེ་ལུང་རིགས་ཐམས་ཅད་དང་འགལ་ཞིང་། དེ་ལྟ་བུ་དེ་བདེན་གཉིས་ལ་ལོག་པར་
རྟོག་པའི་ལོག་རྟོག་དུ་མངོན་རྟོགས་རྒྱན་དུ་བཤད་པའི་ཕྱིར་རོ། །དེའི་ཕྱིར་དེ་རྣམས་ཀྱིས་དབུ་མ་
བའི་ལུགས་ཀྱི་བདེན་པ་གཉིས་ཇི་བཞིན་མ་དགོངས་པར་ཟད་དོ། །
ཡང་སེམས་ཀྱི་རང་བཞིན་འོད་གསལ་བའོ་ཞེས་སོགས་ལུང་ཕྱི་མ་དེ་རྣམས་དྲང་དོན་དགོངས་
པ་ཅན་དུའང་མི་འཐད་དེ། ལུང་དང་པོ་སེམས་གང་ཞིག་ཡོད་པའི་སེམས་ཞེས་སོགས་ངེས་པའི་
དོན་དུ་སེམས་འགྲེལ་སྐོར་གསུམ་དང༌། ནཱ་རོ་འགྲེལ་ཆེན་གཉིས་སོགས་སུ་གསལ་བོར་གསུངས་
པ་བལྟ་བར་བྱ་ཞིང་། རྒྱུད་བླར། སེམས་ཀྱི་རང་བཞིན་འོད་གསལ་གང་ཡིན་པ། །དེ་ནི་ནམ་མཁའ་
བཞིན་དུ་འགྱུར་མེད་དེ། །ཡང་དག་མིན་རྟོག་ལས་བྱུང་འདོད་ཆགས་སོགས། །གློ་བུར་དྲི་མས་དེ་
ཉོན་མོངས་མི་འགྱུར། །ཞེས་དང་། འོད་གསལ་བྱས་མིན་དབྱེར་མེད་པར། །འཇུག་ཅན་གངྒཱའི་
ཀླུང་གི་ནི། །རྡུལ་ལས་འདས་པའི་སངས་རྒྱས་ཀྱི། །ཡོན་ཏན་རྣམས་དང་ལྡན་པ་ཉིད། ། ཅེས་
སོགས་དང༌། སེམས་དེའི་རང་བཞིན་འོད་གསལ་བས་ན་ཉོན་མོངས་ངོ་བོ་མེད་གཟིགས་ཤིང་། །
གང་དག་འགྲོ་ཀུན་བདག་མེད་མཐའ་ཞི་ཡང་དག་རྟོགས་ནས་ཐམས་ཅད་ལ། །རྫོགས་པའི་སངས་
རྒྱས་རྗེས་ཞུགས་གཟིགས་པ་ཞེས་སོགས་དང་། རྒྱུད་བླའི་འགྲེལ་བར། ཆོས་ཉིད་ཀྱི་སེམས་གང་
ཡིན་པ་ནི་ཉོན་མོངས་པ་དང་སྡུག་བསྔལ་མཐའ་ཡས་པ་དང་། རྗེས་སུ་ (ས་སྡེ་རྣམས་ཀྱི་རྟེན་ཡིན)འགྲེལ་
231



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཀྱང་ རང་བཞིན་ (དེའི་ངོ་བོར་གདོད་ནས་)གྱིས་འོད་གསལ་བ་ཉིད་ ཀྱི་ (ལས་ཉོན་སོགས་ཀྱིས་གཞན་དང་གཞན་དུ་
རྣམ་པར་འགྱུར་བ་ལ་མི་སྟོན་པ་དེའི་ཕྱིར་གསེར་བཟང་བོ་བཞིན་དུ་མི་འགྱུར་བའི་དོན་གྱི་དེ་
བཞིན་ཉིད་ཞེས་བརྗོད་དོ། །ཞེས་སོགས་མང་ངོ༌། །མདོ་སྡེ་རྒྱན་དུ། སེམས་ནི་རྟག་ཏུ་རང་བཞིན་
འོད་གསལ་འདོད། །དེ་ནི་གློ་བུར་དྲི་མས་མ་རུངས་བྱས། །ཆོས་ཉིད་སེམས་ལས་གཞན་པའི་
སེམས་གཞན་ནི། །འོད་གསལ་མ་ཡིན་རང་བཞིན་ལ་བརྗོད་དོ། །ཞེས་དང་། ཇི་ལྟར་ཆུ་སྙོགས་པ་
ལས་དྭངས་བས་ནི། །དྭངས་བ་ཉིད་དེ་དེ་ལས་སྐྱེ་མིན་ཏེ། །དེ་ནི་དེ་ལ་དྲི་མ་བྲལ་བར་ཟད། །དེ་
བཞིན་རང་སེམས་དག་ལ་ཚུལ་དེ་ཉིད། །ཅེས་སོ། །ཀླུ་སྒྲུབ་ཀྱི་ཆོས་དབྱིངས་བསྟོད་པར། དྲི་མེད་
ཉི་མ་ཟླ་བ་ཡང་། །སྤྲིན་དང་ཁུག་སྣ་དུ་བ་དང་། །སྒྲ་གཅན་གདོང་དང་རྡུལ་ལ་སོགས། ། སྒྲིབ་པ་
ལྔ་ཡིས་བསྒྲིབ་པར་འགྱུར། །དེ་བཞིན་འོད་གསལ་བ་ཡི་སེམས། །འདོད་དང་གནོད་སེམས་ལེ་ལོ་
དང༌། །རྒོད་པ་དང་ནི་ཐེ་ཚོམ་སྟེ། །སྒྲིབ་པ་ལྔ་ཡིས་བསྒྲིབ་པར་འགྱུར། །ཇི་ལྟར་མེ་ཡིས་དག་པའི་
གོས། །སྣ་ཚོགས་དྲི་མས་དྲི་མ་ཅན། །ཇི་ལྟར་མེ་ཡི་ནང་བཅུག་ན། །དྲི་མ་ཚིག་འགྱུར་གོས་མིན་
ལྟར། །དེ་བཞིན་འོད་གསལ་བ་ཡི་སེམས། །འདོད་ཆགས་ལ་སོགས་དྲི་མ་ཅན། ། ཡེ་ཤེས་མེ་
ཡིས་དྲི་མ་བསྲེགས། །དེ་ཉིད་འོད་གསལ་མ་ཡིན་ནོ། །སྟོང་པ་ཉིད་ནི་སྟོན་པའི་མདོ། ། རྒྱལ་བའི་
ཇི་སྙེད་གསུངས་པ་གང་། །དེ་དག་ཀུན་གྱིས་ཉོན་མོངས་ལྡོག །ཁམས་དེ་ཉམས་པར་བྱེད་མ་
ཡིན། །ས་ཡི་དཀྱིལ་ན་ཡོད་པའི་ཆུ། །དྲི་མ་མེད་པར་གནས་པ་ལྟར། །ཉོན་མོངས་ནང་ན་ཡེ་ཤེས་
ཀྱང་། །དེ་བཞིན་དྲི་མ་མེད་པར་གནས། །ཞེས་དང་། དུས་འཁོར་འགྲེལ་ཆེན་དུ། གང་གི་ཡོད་པ་
དེ་ནི་མེད་པར་མི་འགྱུར་ཞིང་། གང་མེད་པ་དེ་ནི་ཡོད་པར་མི་འགྱུར་ཏེ། དངོས་པོ་དང་དངོས་པོ་
མེད་པའི་རང་བཞིན་ལས་སོ། །གང་གིས་ཡོད་པའི་མཚན་ཉིད་ཀྱི་སེམས་སུ་འགྱུར་བ་དེ་མེད་པའི་
མཚན་ཉིད་དུ་མི་འགྱུར་རོ། །གང་གིས་མེད་པའི་མཚན་ཉིད་ཀྱི་སེམས་སུ་འགྱུར་བ་དེ་ཡོད་པའི་
མཚན་ཉིད་དུ་མི་འགྱུར་ཏེ་འགལ་བའི་ཕྱིར་རོ་ཞེས་དང་། སེམས་གང་ཡོད་པའི་སེམས་དེ་ནི་སེམས་
མེད་པ་རྟག་པ་དང་ཆད་པའི་ཆོས་ཉིད་ཀྱི་མཚན་ཉིད་དང་བྲལ་བ་སྟོང་པ་ཉིད་དང་སྙིང་རྗེ་དབྱེར་
མེད་པའོ་ཞེས་དང་། སེམས་གང་ཞིག་ཡོད་པའི་སེམས་དེ་ནི་སེམས་མ་ཡིན་ནོ་ཞེས་པ་སྟེ། སེམས་
ནི་རང་བཞིན་གྱིས་འོད་གསལ་བའོ་ཞེས་བྱའོ་ཞེས་དང་། ཇི་ལྟར་མེ་ནི་ཤིང་ལ་རྟག་གནས་ཀྱང་། །
232



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།།
གཅད་དང་དབྱེ་བའི་ཐབས་ཀྱིས་མི་མཐོང་སྟེ། །གཙུབ་ཤིང་གཙུབ་གཏན་ལག་པས་བསྲུབས་པ་
ལས། །དེ་ལ་གནས་པ་དག་ཀྱང་མཐོང་བར་འགྱུར། །དེ་བཞིན་སེམས་ཀྱི་འོད་གསལ་རྟོག་པ་ཡིས། །
བསྒོམ་པའི་ཐབས་རྣམས་དག་གིས་མི་མཐོང་སྟེ། །དེ་ཉིད་དུ་ནི་རྐྱང་མ་དག་དང་ནི། །རོ་མ་གཅིག་ཏུ་
སྦྱོར་བས་མཐོང་བར་འགྱུར། །ཞེས་སོགས་དང་། དཔལ་ཆོས་ཀྱི་གྲགས་པས། སེམས་འདིའི་རང་
བཞིན་འོད་གསལ་ཏེ། །དྲི་མ་རྣམ་ནི་གློ་བུར་བ། །ཞེས་དང་། རང་བཞིན་འདི་ཡིན་འདི་ལས་དེ། །
རྐྱེན་གཞན་གྱིས་ནི་གོལ་འགྱུར་ཞིང་། །ལྡོག་པ་ལ་ནི་རྐྱེན་ལ་ལྟོས། །མི་བརྟན་སྦྲུལ་གྱི་བློ་བཞིན་
ནོ༑ ༑ཞེས་སོ། །
སློབ་དཔོན་ངང་ཚུལ་བཟང་པོས། མདོ་སྡེ་སངས་རྒྱས་ཀྱི་སའི་འགྲེལ་བར་སེམས་ཅན་ཐམས་
ཅད་དང་སེམས་མཉམ་པ་ཉིད་ཀྱིས་ཡོངས་སུ་གྲུབ་པས་ཐ་མི་དད་པར་ཞུགས་ (མདོ་ཚིག)པ་ཞེས་བྱ་བ་
ནི༑ རང་ （སངས་རྒྱས)གི་སེམས་ཀྱི་ཡོངས་སུ་གྲུབ་པ་རྣམ་པར་དག་པ་རྟག་ཏུ་རང་བཞིན་གྱིས་འོད་
གསལ་ཞིང་རང་བཞིན་ཡོངས་སུ་དག་པ་ཅི་འདྲ་བ་སེམས་ཅན་ཐམས་ཅད་ཀྱི་སེམས་འགྱུར་བ་རང་
བཞིན་གྱིས་ཡོངས་སུ་དག་པ་ཡང་། དེ་དང་འདྲ་བ་སྟེ་སེམས་ཀྱི་རང་བཞིན་དེ་ནི་དེ་བཞིན་ཉིད་དོ། །
དེས་དེ་དག་མཉམ་པ་ཡིན་ཏེ་ཇི་སྐད་དུ། འདི་གང་གི་མཉམ་ཞེ་ན་སྟོང་པ་ཉིད་དུ་མཉམ་པས་འདི་
མཉམ་མོ་ཞེས་བྱ་བ་ལ་སོགས་པ་གསུངས་པ་ལྟ་བུའོ། །སེམས་ཀྱི་རང་བཞིན་ཡང་སེམས་ཀྱི་ཆོས་
ཉིད་ཡིན་ཏེ་དེ་ཉིད་ཀྱི་ཕྱིར་འདི་ཆོས་ཉིད་ཡིན་པར་བསྟན་པའི་ཕྱིར། སེམས་མཉམ་པ་ཉིད་ཅེས་ངོ་
བོའི་རྐྱེན་དུ་བྱས་པ་ཡིན་ནོ། །དེའི་གྱུར་པ་ནི་ཡོངས་སུ་གྲུབ་པ་སྟེ་ཡོངས་སུ་དག་པ་ཡིན་ནོ། །དེ་ནི་
རང་བཞིན་གྱིས་ཡོངས་སུ་དག་པ་ཡིན་མོད་ཀྱི་དེའི་ཚེ་གློ་བུར་གྱི་དྲི་མ་དང་བྲལ་བ་ལས་རྣམ་པར་
བཞག་གོ་ཞེས་དང་། རང་བཞིན་སྤང་བར་མི་ནུས་པའི་ཕྱིར་རོ། །དེ་ཉིད་ལ་དགོངས་དེ་ཆོས་ཉིད་
ཀྱི་སེམས་ལ་སེམས་ཀྱི་སྒྲར་བཏགས་ནས་སེམས་འདི་ནི་རང་བཞིན་གྱིས་འོད་གསལ་བའོ་ཞེས་
གསུངས་ཏེ། ཆོས་ཉིད་ཀྱི་སེམས་མ་གཏོགས་པར་རང་བཞིན་གྱིས་འོད་གསལ་བའི་སེམས་མེད་
པའི་ཕྱིར་རོ། །འོ་ན་ཇི་ལྟར་སེམས་ཅན་དག་ལ་འདོད་ཆགས་ལ་སོགས་པ་ཡོད་ཅེ་ན་རང་གི་རྟོག་
པའི་སྟོབས་བསྐྱེད་པའི་ཕྱིར་ཏེ། དེ་ཡང་ཕྱིན་ཅི་ལོག་མ་སྤངས་པའི་ཕྱིར་ལ་དེ་ཡང་མ་རིག་པའི་
དབང་གིས་སོ། །ཞེས་སོགས་ནས་ཆོས་དབྱིངས་རྣམ་པར་དག་པ་རྣམ་པར་དག་པ་དེ་ཡང་རྣམ་པ་
233



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཐམས་ཅད་དུ་ཡོངས་སུ་དག་ཅིང་། དེ་བཞིན་གཤེགས་པ་ཐམས་ཅད་ཀྱི་ཁྱད་པར་མེད་པས་ཆོས་
སྐུར་བརྗོད་པར་བྱ་སྟེ། དེ་ཉིད་དུས་ཐམས་ཅད་དུ་དེ་ཁོ་ན་བཞིན་དུ་ཡོད་པའི་ཕྱིར་དོན་དམ་པར་དེ་
བཞིན་གཤེགས་པ་ཞེས་བྱའོ། །དེ་ཉིད་ཀྱི་ཕྱིར་སེམས་ཅན་ཐམས་ཅད་ཀྱི་རྒྱུད་ལ་ཡང་ཡོད་པས་
སེམས་ཅན་ཐམས་ཅད་ནི་དེ་བཞིན་གཤེགས་པའི་སྙིང་པོ་ཅན་ནོ་ཞེས་གསུངས་སོ། །དེ་ནི་ཐམས་
ཅད་ལ་ཡོད་ཀྱང་སེམས་ཅན་རྣམས་ཀྱི་རང་གི་བསྒྲིབ་པའི་སྟོབས་བསྐྱེད་པའི་དམུས་ལོང་གི་ཉི་མ་
བཞིན་མི་མཐོང་སྟེ། ཇི་སྐད་དུ་མདོ་སྡེ་རྒྱན་ལས། སྣོད་ཆགས་པའི་ཟླ་བ་བཞིན། སེམས་ཅན་ཉེས་
པས་མི་སྣང་ངོ༌། །ཞེས་གསུངས་པ་ལྟ་བུའོ་ཞེས་སོགས་གསུངས་ཤིང་། གལ་ཏེ་ཆོས་ཉིད་ཀྱི་སེམས་
ཞེས་པའི་ཐ་སྙད་འདི་ལྟ་བུ་རྣམས་སེམས་ཙམ་པ་ཁོ་ནའི་ཆོས་སྐད་ཡིན་ཏེ། དེའི་ཕྱིར་དབུ་མའི་
གྲུབ་མཐའ་གཏན་ལ་འབེབས་པའི་སྐབས་སུ་ལུང་དེ་དག་ངེས་དོན་དུ་རློམ་ནས་དྲངས་པ་ནི་བཞད་
གད་གྱི་གནས་སོ་ཞེ་ན། བཞད་གད་དེ་ནི་མུ་སྟེགས་གསལ་བྱེད་པའི་བཞད་གད་དང་མཚུངས་པ་
སྟེ༑ རྒྱལ་བའི་ཡུམ་ཉི་ཁྲི་ལྔ་སྟོང་པ་དང་ཁྲི་བརྒྱད་སྟོང་བར་འགྲེས་མགོ་གཟུགས་ནས་སངས་རྒྱས་
ཀྱི་ཆོས་ཀྱི་བར་ཐམས་ཅད་ལ་ཀུན་བཏགས་པའི་གཟུགས། རྣམ་པར་བརྟགས་པའི་གཟུགས་ལ་
ཆོས་ཉིད་ཀྱི་གཟུགས་སོགས་གསུམ་གསུམ་དུ་ཕྱེ་ནས་གསུངས་ཤིང་། ཤེར་ཕྱིན་ལྔ་བརྒྱ་བར་ཡང་།
དངོས་པོ་མེད་པའི་གཟུགས་སོགས་ དངོས་པོ་ངན་པའི་གཟུགས་སོགས། དངོས་པོ་ཡོད་པའི་
གཟུགས་སོགས་ཞེས་གསུམ་གསུམ་དུ་ཕྱེ་ནས་གསུངས་པའི་རྗེས་སུ་འབྲངས་ཏེ། མདོ་རྒྱན་སོགས་
སུ་ཆོས་ཉིད་ཀྱི་སེམས་ཞེས་སོགས་ཀྱི་ཐ་སྙད་མཛད་པ་ཡིན་ཞིང་། མངོན་རྟོགས་རྒྱན་དུ། དེ་མ་
རྫོགས་དང་རབ་རྫོགས་དང་ཞེས་པའི་དོན་ལ་སློབ་དཔོན་སེང་བཟང་གིས་བརྒྱད་སྟོང་འགྲེལ་ཆེན་དུ།
མ་རྫོགས་པ་ནི་ཀུན་བརྟག་པའི་གཟུགས་དང་རྫོགས་པ་ནི་ཆོས་ཉིད་ཀྱི་གཟུགས་སུ་དེ་ཞེས་བཤད་ལ།
སྐབས་འདིའི་མདོར་གཟུགས་ནས་རྣམ་མཁྱེན་གྱི་བར་ལ་རྫོགས་མ་རྫོགས་སྦྱར་ནས་བཤད་དོ། །
དེའི་ཕྱིར་ཉི་ཁྲི་ལྔ་སྟོང་བ་སོགས་སེམས་ཙམ་པའི་མདོར་འགྱུར་ཞིང་། བརྒྱད་སྟོང་འགྲེལ་ཆེན་ན་
སེམས་ཙམ་པའི་བསྟན་བཅོས་སུ་ཐལ་བར་འགྱུར་བ་ལས། དེ་ལྟར་ཁས་ལེན་པ་མི་འཐད་དེ། ལུང་
རིགས་ཀྱི་གནོད་པ་འབབ་པར་མ་ཟད་ཁས་བླངས་དང་ཡང་ཤིན་ཏུ་འགལ་བ་ཡིན་ནོ། །དེ་ལྟར་
སྔར་བཤད་པ་ལྟར་གྱི་མདོ་བསྟན་བཅོས་ཀྱི་དོན་སེམས་རང་བཞིན་གྱིས་འོད་གསལ་བའམ་རང་
234



གཞི་ལམ་འབྲས་གསུམ་ལས་བརྩམས་པའི་དྲིས་ལན།
ཉ་དབོན་ཀུན་དགའ་དཔལ།
པོད་གསུམ་པ།
བཞིན་གྱིས་འོད་གསལ་བའི་སེམས་ཞེས་པ་འདི་ཉིད་ལ། ཕ་རོལ་ཏུ་ཕྱིན་པའི་ཐེག་པར་ངོ་བོ་ཉིད་
སྐུའམ་ཆོས་ཉིད་ཀྱི་སྐུ་ཞེས་གསུངས་ཤིང་། སྔགས་ཀྱི་ཐེག་པ་དང་བོའི་སངས་རྒྱས་དང་ལྷན་ཅིག་
སྐྱེས་པའི་སྐུ། ལྷན་ཅིག་སྐྱེས་པའི་དགའ་བ་ཞེས་ཀྱང་གསུངས་ཏེ་དྲི་མེད་འོད་སོགས་ལས་ཤེས་
པར་བྱ་ཞིང་། རྒྱལ་པོ་ཨིནྡྲ་བྷོ་ཏིས་མཛད་པའི་ལྷན་ཅིག་སྐྱེས་པ་གྲུབ་པའི་འགྲེལ་བ་རྗེ་བཙུན་མ་
དཔལ་མོས་མཛད་པ་ལས། འགྱུར་བ་མེད་པའི་ལྷན་ཅིག་སྐྱེས་པ་ཆེན་པོ་ཕྱིན་ཅི་མ་ལོག་པ་ནམ་
མཁའ་མཛོད་ཀྱི་གཏེར་ཞེས་དང་། ལྷན་ཅིག་སྐྱེས་པའི་རང་བཞིན་ནི་དངོས་པོ་ཀུན་ལ་ཡོད་དེ་འོན་
ཀྱང་རྡོ་བ་དང་ཤིང་དག་ལ་མེ་གནས་ཀྱང་མ་གཙུབ་པར་མངོན་དུ་མི་འགྱུར་བ་ལྟར། ལྷན་ཅིག་
སྐྱེས་པ་གསལ་མ་བྱས། །ཞེས་བྱ་བ་ནི་དེ་ལྟར་གནས་ཀྱང་སྐྱེ་བོ་ཀུན་གྱིས་ཐོབ་པའི་སྐལ་བ་ལས་
འདས་ཞེས་བྱ་བའི་དོན་ཏོ་ཞེས་དང་། རྩ་བར། ཁྱབ་བྱ་ཁྱབ་བྱེད་ཚུལ་གྱིས་ནི། །དངོས་པོ་ཀུན་ལས་
ཡང་དག་གནས། །ཞེས་བྱ་བ་ནི་རྒྱུ་བ་དང་མི་རྒྱུ་བའི་དངོས་པོ་ཁྱབ་པར་བྱ་བ་ལ་ལྷན་ཅིག་སྐྱེས་
པའི་ངོ་བོས་ཁྱབ་ནས་གནས་ཞེས་བྱ་བའི་དོན་ཏོ། །ཞེས་སོགས་མང་དུ་གསུངས་ཏེ་དེ་ཉིད་དུ་བལྟ་
བར་བྱའོ། །
དེ་ལྟར་ཇི་སྐད་པའི་ཚུལ་འདི་རྣམས་དཔལ་ས་ར་ཧས་མཛད་པའི་དོ་ཧ་མཛོད་ཅེས་བྱ་བ་པཎྜི་
ཏ་ཐར་བ་འབྱུང་གནས་སྤོས་པ་མེ་ཏྲི་བའི་རྒྱ་འགྲེལ་ཡོད་ངེས་ཅན་དེ་དང་། རྒྱལ་པོ་ཨིནྡྲ་བྷོ་ཏཱའི་
མཛད་པའི་ཡེ་ཤེས་གྲུབ་པ་ལ་སོགས་པའི་གྲུབ་པ་སྡེ་བརྒྱད་སོགས་མང་བོ་ལས་བཤད་དེ་འདིར་ཆེ་
ལོང་ཙམ་བཀོད་པའོ། །དེ་ལྟར་ན་སྔར་བཀོད་པའི་ལུང་དེ་རྣམས་ངེས་པའི་དོན་ཅན་དུ་གྲུབ་པའི་
ཕྱིར། གསལ་བའི་ཡུམ་གྱི་མདོར། དེ་བཞིན་གཤེགས་པ་རྣམས་བྱུང་ཡང་རུང་མ་བྱུང་ཡང་རུང་ཆོས་
རྣམས་ཀྱི་ཆོས་ཉིད་ནི་རྟག་ཏུ་གནས་པའོ། །ཞེས་པའང་ངེས་པའི་དོན་ཅན་ཡིན་གྱི་དྲང་དོན་མ་ཡིན་
ཏེ༑ དེ་བཞིན་ཉིད་དང་མ་ནོར་བ་དེ་བཞིན་ཉིད་དང་གཞན་མ་ཡིན་པའི་དེ་བཞིན་ཉིད་དང་། ཆོས་
ཉིད་དང་། ཆོས་ཀྱི་དབྱིངས་དང་། ཆོས་གནས་པ་ཉིད་དང་། ཆོས་སྐྱོན་མེད་པ་ཉིད་དང་། ཡང་
དག་པའི་མཐའ་བསམ་གྱིས་མི་ཁྱབ་པའི་དབྱིངས་ཞེས་སོགས་རྣམས་ནི་གཟུགས་སྐུའི་དེ་བཞིན་
གཤེགས་པ་འཇིག་རྟེན་དུ་བྱོན་རུང་མ་བྱོན་རུང་སྔ་ཕྱི་ཁྱད་པར་མེད་པར་ཐམས་ཅད་དུ་གནས་པ་ཁོ་
ན་ཡིན་ཏེ། འདུས་མ་བྱས་ཀྱི་དབྱིངས་ཡིན་པའི་ཕྱིར་རོ། །གནོད་འཇོམས་ལས། རྣམ་པར་འཇིག་
235



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
པ་མེད་པར་ཡོངས་སུ་གྲུབ་པ་ནི་དེ་བཞིན་ཉིད་ཅེས་གསུངས་པ་སྟེ། རྟག་ཏུ་དེ་བཞིན་ཉིད་དུ་གནས་
ཤིང་རྣམ་པར་མི་འཇིག་པའི་ཕྱིར་རོ། །ཕྱིན་ཅི་མ་ལོག་པར་ཡོངས་སུ་གྲུབ་པ་ནི་མ་ནོར་བ་དེ་བཞིན་
ཉིད་ཅེས་གསུངས་པ་སྟེ། ནོར་བ་དང་ཕྱིན་ཅི་ལོག་ཏུ་གྱུར་བ་མེད་པའི་ཕྱིར་རོ། །འགྱུར་བ་མེད་
པར་ཡོངས་སུ་གྲུབ་པ་ནི་གཞན་མ་ཡིན་པ་དེ་བཞིན་ཉིད་ཅེས་གསུངས་པ་སྟེ། གཞན་དུ་འགྱུར་བ་
མེད་པའི་ཕྱིར་རོ། །ངོ་བོ་ཉིད་ཡོངས་སུ་གྲུབ་པ་ནི་ཆོས་ཉིད་ཅེས་གསུངས་པ་སྟེ། ཆོས་ཐམས་ཅད་
སྤྱིའི་མཚན་ཉིད་སྟོང་པ་ཉིད་ཀྱི་ངོ་བོ་ཉིད་ཡིན་པའི་ཕྱིར་རོ། །ཞེས་སོགས་རྒྱས་པར་བཤད་པར་
བལྟ་བར་བྱའོ། །གལ་ཏེ་ཆོས་རྣམས་ཀྱི་ཆོས་ཉིད་དམ་དེ་བཞིན་ཉིད་སོགས་རྟག་ཏུ་གནས་པའམ་
དུས་ཐམས་ཅད་དུ་གནས་པ་ཡིན་ན་རྟག་པར་འགྱུར་ཞིང་། དེ་ལྟ་ན་རྟག་པའི་མཐར་ལྟུང་བར་
འགྱུར་ལ། དེ་ལྟར་ཁས་ལེན་པ་རྣམས་ཀྱང་རྟག་ལྟ་བ་ཞེས་བྱ་བའི་ལྟ་ངན་ཅན་དུ་འགྱུར་རོ་ཞེ་ན་
ལེགས་པར་རྣམ་པར་ཕྱེ་ནས་བསྟན་པར་བྱ་ཡི། གཟུ་བོར་མི་གནས་པའི་ལོག་པའི་སྐྱོན་དང་རི་བོང་
ཆལ་དང་མུ་སྟེགས་པ་གསལ་བྱེད་པའི་བཞད་གད་དང་། གཟི་འབུགས་པའི་ཚུལ་སོགས་སྤོངས་ལ་
ཉན་པར་མཛོད་ཅིག དེ་ལ་མི་རྟག་པ་ཞེས་པ་བརྗོད་པའི་ཐ་སྙད་དེ། ཆོས་གང་གི་རང་གི་སྐད་
ཅིག་དང་། རྒྱུན་གྱིས་ཡོངས་སུ་འགྱུར་བ་ཅན་དེའི་མིང་གི་ཐ་སྙད་ཟོར་ཡང་བར་བྱ་བ་དང་། དོན་དེ་
བདེ་བླག་ཏུ་རྟོགས་པར་བྱ་པའི་ཕྱིར་དེའི་ཐུན་མོང་མ་ཡིན་པའི་དངོས་མིང་དུ་བརྡ་སྦྱོར་མཁན་པོ་
རྣམས་ཀྱིས་འདོད་རྒྱལ་དང་པོར་བརྡ་མཐུན་པར་སྦྱར་ཞིང་། རྟག་པ་ཞེས་པ་བརྗོད་པའི་ཐ་སྙད་དེ་
ཆོས་གང་གི་རང་གི་ངོ་བོ་འཇིག་མེད་དམ་འགྱུར་མེད་དུ་གནས་པ་དེའི་མིང་ནི་ཐ་སྙད་ཟོར་ཡང་
བར་བྱ་བ་དང་། དོན་དེ་བདེ་བླག་ཏུ་རྟོག་བར་བྱ་བའི་ཕྱིར་དེའི་ཐུན་མོང་མ་ཡིན་པའི་དངོས་མིང་དུ་
བརྡ་སྦྱོར་རྒན་པོ་རྣམས་ཀྱིས་འདོད་རྒྱལ་དང་པོར་བརྡ་མཐུན་པར་སྦྱར་བའི་ཕྱིར། མིང་དེ་དང་དེ་
ལས་མིང་དེ་དང་དེ་ཐུན་མོང་མ་ཡིན་པར་གོ་ཞིང་། དོན་དེ་ལས་བློ་དྲང་བོར་འཇུག་པར་བྱེད་པ་
ཡིན་ཏེ། ནོག་སོགས་འདུས་པ་བ་གླང་ཞེས་པའི་ཐ་སྙད་སྦྱར་བ་བཞིན་ནོ། །དཔལ་ཆོས་ཀྱི་གྲགས་
པས། འཁྲུལ་མེད་ཅན་ཤེས་དང་བོ་ཡིས། །བརྡ་ཡི་སྤྱོད་ཡུལ་གང་ཡིན་དངོས། །ཞེས་སོགས་སོ། །
ཚུལ་དེས་མཚོན་ནས་དོན་མཐའ་ཡས་པ་དེ་དང་དེ་རྣམས་ལ་བརྡ་སྦྱོར་བ་པོ་རྣམས་ཀྱིས་མིང་དེ་དང་
དེ་མཐའ་ཡས་པ་སྦྱར་བའི་དགོས་པ་ཡང་སྐྱེ་བོ་རྣམས་བླང་དོར་འཇུག་ལྡོག་གི་གནས་ལ་རྨོངས་པ་
༣ཡབ
236



པོད་གསུམ་པ།
ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
མེད་པར་བྱ་བའི་ཆེད་ཡིན་ཏེ། ལང་ཀར་གཤེགས་པར། མིང་དུ་གདགས་པ་མ་མཛད་ན། །འཇིག་
རྟེན་ཐམས་ཅད་རྨོངས་པར་འགྱུར། །དེ་བས་རྨོངས་བ་བསལ་བའི་ཕྱིར། །མགོན་པོས་མིང་དུ་
གདགས་པ་མཛད། །ཅེས་གསུངས་ཤིང་། རྣམ་ངེས་སུ། བརྡ་སྦྱར་བ་ཡང་དོན་རྟོགས་པར་བྱ་བའི་
ཕྱིར་ཡིན་ལ། ཞེས་དང་། རྣམ་འགྲེལ་དུ་ཡང་། སྒྲ་རྣམས་ཀྱི་ནི་བརྡར་བཏང་སྟོན། །དེ་ནི་ཐ་སྙད་
ཆེད་དུ་བྱས། །ཞེས་སོགས་ལྟར་རོ། །དེའི་ཕྱིར་ཆོས་རྣམས་ཀྱི་ཆོས་ཉིད་དམ་དེ་བཞིན་ཉིད་སོགས་
དེ་རྣམས་ནི་རང་གི་ངོ་བོ་ནམ་ཡང་འཇིག་མེད་དམ་འགྱུར་མེད་དུ་གནས་པ་དེ་ལ་བསྙོན་དུ་མེད་དོ།།
དེའི་ཕྱིར་རྟག་པ་སྟེ། རྟག་པ་ཞེས་དངོས་མིང་འཇུག་པའི་ཐུན་མོང་མ་ཡིན་པའི་དོན་ཆོས་གང་གི་
རང་གི་ངོ་བོ་ནམ་ཡང་འཇིག་མེད་དམ་འགྱུར་མེད་དུ་གནས་པ་དེ་ཙམ་ཉིད་ཡིན་པའི་ཕྱིར་རོ། །ཁོ་
བོ་ཅག་ཀྱང་དེ་ཙམ་ལ་རྟག་པ་ཞེས་འདོད་ཀྱི། དེ་ལས་མ་གཏོགས་པའི་རྟག་པ་ཞེས་པའི་དོན་ཅི་
ཡང་ཁས་ལེན་པ་མེད་དོ། །
དཔལ་ཆོས་ཀྱི་གྲགས་པའི་ཞལ་སྔ་ནས། གང་གིས་རང་བཞིན་འཇིག་མེད་པ། །དེ་ལ་མཁས་
རྣམས་རྟག་ཅེས་བརྗོད། །དེས་ན་ངོ་ཚའི་ལྟ་བ་འདི། །སྤོངས་ལ་དེ་ནི་རྟག་པར་སྨོས། །ཞེས་གསུངས་
ཏེ༑ མཁས་པའི་གསུང་རབས་གཞན་མང་བོར་ཡང་དེ་དང་མཐུན་པར་འབྱུང་ངོ༌། ། །
ཡང་སྔར་ཡུམ་གྱི་མདོའི་ལུང་དྲངས་པ་ལྟར་དེ་བཞིན་གཤེགས་པའི་དེ་བཞིན་ཉིད་གང་ཡིན་
པ་དེ་ནི་ཆོས་ཐམས་ཅད་ཀྱི་དེ་བཞིན་ཉིད་ལས་གུད་ན་ཡོད་པ་མ་ཡིན་ཏེ། ཆོས་ཐམས་ཅད་ཀྱི་དེ་
བཞིན་ཉིད་ལས་གུད་ན་ཡོད་པ་མ་ཡིན་པ་དེ་ནི་ནམ་ཡང་དེ་བཞིན་ཉིད་མ་ཡིན་པ་མ་ཡིན་ཞིང་དེ་ནི་
རྟག་ཏུ་དེ་བཞིན་ཉིད་དོ་ཞེས་དང་། དེའི་འགྲེལ་བར། ཆོས་ཉིད་ཀྱི་དེ་བཞིན་ཉིད་ནི་དུས་ཐམས་
ཅད་དུ་ཡོད་པའི་ཕྱིར་རོ། །ཞེས་པ་ནས། དེ་བཞིན་གཤེགས་པའི་དེ་བཞིན་ཉིད་ཉིད་ཀྱང་དུས་
ཐམས་ཅད་དུ་ཡོད་དོ། །གནས་བརྟན་རབ་འབྱོར་གྱི་དེ་བཞིན་ཉིད་ཀྱང་དུས་ཐམས་ཅད་དུ་ཡོད་
ཅེས་ སོགས་རྒྱས་པར་གསུངས་པའི་མདོ་འགྲེལ་བཅས་དེས་ཀྱང་ཆོས་རྣམས་ཀྱི་དེ་བཞིན་ཉིད་
གཅིག་པ་དང་རྟག་ཏུ་གནས་ཞེས་པའི་མདོ་དེའི་དོན་དངོས་སུ་གསུངས་སོ། །
གཞན་ཡང་ཡུམ་གྱི་མདོ་དེའི་ནང་ན་དེ་དང་མཐུན་པ་མང་དུ་བཞུགས་པ་རྣམས་བལྟ་བར་
བྱའོ། །དེ་ལྟར་ན་ཆོས་རྣམས་ཀྱི་ཆོས་དབྱིངས་དེ་བཞིན་ཉིད་དེ་རྟག་པར་ཁས་བླངས་ན་རྟག་པའི་
237



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
མཐར་ལྟུང་ཞིང་རྟག་ལྟ་ཞེས་པའི་ལྟ་ངན་དུ་འགྱུར་ཞེས་པའི་སྐྱོན་མེད་དེ། དེའི་རང་གི་ངོ་བོ་འཇིག་
མེད་དམ་འགྱུར་མེད་དུ་གནས་པ་ཡིན་པས་རྟག་པ་ཞེས་པའི་ཐ་སྙད་ཀྱིས་དོན་དངོས་ཡིན་པའི་ཕྱིར་
ན༑ རང་གི་ངོ་བོ་འགྱུར་མེད་དུ་གནས་པ་ལ་རང་གི་ངོ་བོ་འགྱུར་མེད་ཉིད་དུ་ཁས་བླངས་པ་ནི་དོན་
དང་མཐུན་པའི་ཁས་བླངས་ཡིན་པའི་ཕྱིར། རྟག་པའི་མཐར་ལྟུང་བའི་སྐྱོན་ཅན་ནམ་རྟག་ལྟ་ཞེས་
པའི་ལྟ་ངན་དུ་འགྱུར་བའི་སྐྱོན་ག་ལ་ཡོད། དཔེར་ན་འདུས་མ་བྱས་ནམ་མཁའ་རང་གི་རང་བཞིན་
ནམ་ཡང་འཇིག་མེད་དུ་གནས་པའི་ཆ་ནས་རྟག་གོ་ཞེས་ཁས་བླངས་པ་བཞིན་དང་། ནོག་སོགས་
འདུས་པ་དེ་བ་ལང་ཞེས་པའི་ཐ་སྙད་ཀྱི་དོན་དངོས་ཡིན་པས་བ་ལང་དུ་ཁས་བླངས་པ་བཞིན་ནོ། །
དེ་ཡང་སྤྱི་རིགས་ནས་སྒྲོ་འདོགས་བསྐུར་འདེབས་སམ་རྟག་ཆད་ཀྱི་མཐར་ལྟུང་ཞེས་པ་དང་། རྟག་
ཆད་དུ་ལྟ་བ་ཞེས་པའི་ལྟ་ངན་དུ་འགྱུར་བའི་དོན་ཡང་ཡོད་པ་ལ་མེད་ཞེས་པ་བསྐུར་འདེབས་སམ་
ཆད་པར་ལྟ་བའི་སྐྱོན་ཅན་དང་། རྟག་ཆད་ཀྱི་མཐའ་མེད་པ་ལ་ཡོད་ཞེས་པ་སྒྲོ་འདོགས་ཕལ་ཆེར་
རྟག་པར་ལྟ་བའི་སྐྱོན་ཅན་ཡིན་ཏེ། ལས་དགེ་སྡིག་མེད་པར་བལྟ་བ་དང་གང་ཟག་གི་བདག་དང་
གཙོ་བོ་སོགས་ཡོད་པར་ལྟ་བ་བཞིན། དེ་ཡང་མདོའི་སྐབས་མང་བོར་བྲི་བ་དང་བསྟན་པ་འགྲིབ་
པ་དང་འཕེལ་བ་དང་འགོད་པམ་འགོད་པ་དང་འདུ་བ་ཞེས་སོགས་ཀྱི་ཐོ་སྙད་རྣམས་ཀྱི་དོན་ཡང་
བཤད་མ་ཐག་པ་ལྟར་གྱི་བསྐུར་འདེབས་དང་སྒྲོ་འདོགས་དེ་ཉིད་ལ་བཤད་དེ། གནོད་འཇོམས་སུ།
ཡོད་པ་ལ་བསྐུར་བ་མི་འདེབས་པ་ནི་བྲི་བ་མེད་པའོ། །མེད་པ་ལ་སྒྲོ་མི་འདོགས་པ་ནི་བསྟན་པ་
མེད་པའོ། །ཡང་དག་པར་ཡོད་པ་ལ་བསྐུར་བ་མི་འདེབས་ཡང་དག་པར་མེད་པ་ལ་སྒྲོ་མི་འདོགས་
པས་མཉམ་པ་ཉིད་དུ་མཐོང་ཞེས་པའི་ཐ་ཚིག་གོ་ཞེས་དང་། ཡང་དག་པར་ཡོད་པ་མ་ཡིན་པ་ལ་སྒྲོ་
བཏགས་པ་ལ་འཕེལ་བ་ཞེས་བྱའོ། །ཡང་དག་པར་ཡོད་པ་ལ་བསྐུར་བ་བཏབ་པ་ནི་འགྲིབ་པ་ཞེས་
བྱའོ་ཞེས་དང༌། བརྒྱད་སྟོང་འགྲེལ་བ་མན་ངག་རྗེས་འབྲང་དུ་མེད་པ་ལ་སྒྲོ་འདོགས་པ་ནི་འདུ་
བའོ། །ཡོད་པ་ལ་བསྐུར་བ་འདེབས་པ་ནི་འགོད་པའོ། །ཀུན་བཏགས་དང་གཞན་དབང་དོན་དམ་
པར་ཡོད་པར་བརྗོད་ན་སྒྲོ་འདོགས་པའོ། །ཡོངས་གྲུབ་ཆོས་ཉིད་དོན་དམ་པར་མེད་པར་བརྗོད་
པས་བསྐུར་འདེབས་ཀྱི་མཐར་ལྟུང་ངོ་ཞེས་སོ། །དེ་ལྟར་ན་ལྟ་ངན་རྣམས་ཀྱི་ཐ་ཆད་དུ་གྱུར་བའི་
ཆད་ལྟ་ནི། དགེ་སྡིག་གི་ལས་དང་དེའི་འབྲས་བུ་མེད་ཅེས་པའི་བསྐུར་འདེབས་ཀྱི་ལྟ་བ་སྟེ། མེད་
238



པོད་གསུམ་པ།
ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
པར་ལྟ་བས་རྩ་བ་གཅོད། །ཅེས་པ་ལྟར་འདུས་བྱས་ཀྱི་དགེ་རྩ་གཅོད་པའི་ཕྱིར་རོ་དེ་ལྟར་གྱུར་བའི་
རྟག་ལྟ་ཡང་ཉེར་ལེན་གྱི་ཕུང་བོ་ཁམས་སྐྱེ་མཆེད་སོགས་རྟག་གཅིག་ལ་སོགས་པའི་གང་ཟག་གི་
བདག་དུ་སྒྲོ་འདོགས་པ་སྟེ། གྲུབ་མཐའ་ལ་ཞུགས་པའི་དབང་དུ་བྱས་པ་ཡིན་ལ། འཁོར་བ་པ་
རྣམས་ཀྱིས་རང་བཞིན་གྱི་ཕུང་བོ་བླངས་དོར་དུ་བྱ་བའི་དངོས་པོར་བདེན་པར་སྒྲོ་འདོགས་པའི་བློ་
ཡང་། ཉེས་པ་ཆེན་པོ་ཅན་གྱི་རྟག་ལྟ་སྟེ་སྡུག་བསྔལ་དྲག་པོ་ཅན་གྱི་འཁོར་བ་པར་རྒྱུན་ དུ)འཁོར་
བྱེད་ཡིན་པའི་ཕྱིར་རོ། །དེས་མཚོན་ནས་ཀུན་རྫོབ་ཀྱི་ཆོས་འདི་རྣམས་དོན་དམ་པར་ཡོད་ཅེས་སམ་
དོན་དམ་པར་བདེན་ཞེས་པ་སྒྲོ་འདོགས་ཏེ། རྟག་ལྟར་ཡང་འགྱུར་ལ་འདི་རྣམས་ཀུན་རྫོབ་དུ་མེད་
ཅེས་པ་སྐུར་འདེབས་སུ་དབུ་མ་སྣང་བ་སོགས་དུ་མ་ལས་བཤད་དོ། །དེས་ན་མེད་པ་ལ་མེད་དོ་
ཞེས་བརྗོད་པའི་མཐར་ལྷུང་པའི་ལྟ་ངན་གྱི་ཆད་ལྟར་མི་འགྱུར་ཞིང་། སྔར་ལྟར་བཤད་ཀྱི་རྟག་པ་
ལ་རྟག་ཞེས་བརྗོད་པས་མཐར་ལྷུང་བའི་ལྟ་ངན་གྱི་རྟག་ལྟར་མི་འགྱུར་ཏེ་དོན་དང་མཐུན་པའི་ཕྱིར་
རོ༑ ༑རྣམ་བཞག་དེ་དག་ནི་རྗེས་ཐོབ་ཀྱི་སྐབས་སུ་བདེན་པ་གཉིས་ཀྱི་གནས་ཚུལ་ལེགས་པར་
རྣམ་པར་ཕྱེ་ནས་སྟོན་པའི་དབང་དུ་བྱས་པ་ཡིན་ལ། སྤྲོས་མེད་རྣམ་པར་མི་རྟོག་པའི་མཉམ་བཞག་
ཟབ་མོའི་སྐབས་སུ་ནི་ཆོས་དང་གང་ཟག་གང་གི་ཡང་མཚན་མར་ཅུང་ཟད་ཀྱང་མི་འཛིན་པས་དེའི་
སྐབས་སུ་ནི་མངོན་ཞེན་ནམ་མཚན་འཛིན་ཕྲ་མོ་ཡང་དགོས་པའི་ཕྱིར། དེ་འདྲའི་མཉམ་བཞག་ཟབ་
མོའི་སྐབས་སུ་ཡོད་མེད་ཡིན་མིན་རྟག་མི་རྟག་སོགས་གང་དུ་ཡང་འཛིན་པའི་རྣམ་རྟོག་མེད་པ་
དགོངས་དོན་དུ་མཛད་ནས་གཟུགས་ནས་རྣམ་མཁྱེན་གྱི་བར་མེད་དོ་སྟོང་ངོ་ཞེས་སོགས། དེ་
བཞིན་ཉིད་ཀྱང་དེ་བཞིན་ཉིད་ཀྱིས་སྟོང་ཞེས་སོགས་མང་དུ་གསུངས་ཤིང་། ཡོད་མིན་མེད་མིན་
ཡོན་མེད་མིན། །གཉིས་ཀའི་བདག་ཉིད་མིན་པའང་མིན། །མཐའ་བཞི་ལས་ནི་རྣམ་གྲོལ་བའི། །
དེ་ཉིད་དབུ་མ་བ་ཡིས་རིག །ཅེས་དང་། ཨཱརྱ་དེ་ཝ་སོགས་ཀྱིས་བཤད་པ་དང་། དབུ་མ་རྩ་ཤེར།
གང་གིས་རྟེན་ཅིང་འབྲེལ་བར་འབྱུང་། །འགག་པ་མེད་པ་སྐྱེ་མེད་པ། །སོགས་ནས་སྤྲོས་པ་ཉེར་ཞི་
ཞེས་སོགས་གསུངས་པ་དང༌། རྒྱུད་སྡེ་རྣམས་སུ་ཡང་། བྱང་ཆུབ་མེད་ཅིང་མངོན་རྟོགས་མེད། །
ཁམས་མེད་རྣམ་པར་ཤེས་པ་མེད། །ཅེས་སོགས་དང༌། སྒོམ་མེད་བསྒོམ་པ་པོ་ཡང་མེད། །ལྷ་མེད་
སྔགས་ཀྱང་ཡོད་མ་ཡིན། །ཞེས་སོགས་གསུངས་པ་སྟེ། ཡུམ་གྱི་མདོའི་དགོངས་པ་མངོན་རྟོགས་
239



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
རྒྱན་དུ། དམིགས་པ་མི་རྟག་ལ་སོགས་པ། །བདེན་པའི་རྟེན་ཅན་དེ་ཡིས་ནི། །རྣམ་པ་མངོན་ཞེན་
ལ་སོགས་འགོག། ཅེས་དང་། གཟུགས་སོགས་འདུ་འགོད་གནས་བྲལ་དང་གནས་དག་བརྟགས་
དང་བརྗོད་དུ་མེད། །ཅེས་བྱང་སེམས་ཀྱི་སྦྱོར་ལམ་མཉམ་བཞག་ཟབ་མོའི་སྐབས་སུ་ཡང་། བདེན་
བཞི་མི་རྟག་སོགསའང་མངོན་ཞེན་དང་འདུ་འགོད་སོགས་སུ་འཛིན་རྟོག་མེད་པའི་ཤེས་རྣམ་ཅན་དུ་
བསྟན་པ་སོགས་བྱང་སེམས་ཀྱི་སྦྱོར་མཐོང་སྒོམ་ལམ་མཉམ་བཞག་ཟབ་མོའི་སྐབས་ཐམས་ཅད་དུ་
གང་གི་ཡང་། མཚན་མར་ཅུང་ཟད་ཀྱང་མི་འཛིན་པའི་ཤེས་རྣམ་ཅན་ཡིན་པ་དེ་ཡུམ་གྱི་མདོའི་ཟབ་
མོ་སྟོང་བ་ཉིད་བསྟན་པ་ཐམས་ཅད་ཀྱི་མན་ངག་ཏུ་གསུངས་སོ། །འཕགས་པ་ཀླུས་ཀྱང་། དགེ་
དང་མི་དགེའི་རྣམ་རྟོག་གང་། །རྒྱུན་ཆད་པ་ཡི་མཚན་ཉིད་ཅན། །རྒྱལ་བ་རྣམས་ཀྱིས་སྟོང་ཉིད་
གསུངས། །གཞན་པ་སྟོང་ཉིད་འདོད་པ་མིན། །ཞེས་གསུངས་ཏེ། ཆོས་ཐམས་ཅད་སྟོང་ངོ་ཞེས་
གསུངས་པའི་དགོངས་དོན་བྱང་སེམས་ཀྱི་སྦྱོར་མཐོང་སོགས་དེ་ཁོ་ན་ཉིད་ལ་མཉམ་པར་བཞག་
པའི་མཉམ་བཞག་ཟབ་མོའི་སྐབས་སུ་དེ་དང་དེར་འཛིན་པའི་རྣམ་རྟོག་གིས་སྟོང་པས། རྣམ་རྟོག་
བྲལ་བའི་མཉམ་བཞག་ཟབ་མོའི་སྐབས་སྟོན་པར་བྱེད་ཀྱི་སྟོང་ཉིད་ཅེས་པ་དོན་དམ་པར་ཅིར་ཡང་
གྲུབ་པ་མེད་པའམ། ཡོད་མིན་མེད་མིན་སོགས་ཅི་ཡང་གྲུབ་པ་མེད་པའི་སྤྲོས་བྲལ་རྣམ་གཅོད་ཙམ་
ནི་སྟོང་ཉིད་མཆོག་ཏུ་དགོངས་ནས་ཆོས་ཐམས་ཅད་སྟོང་པ་ཉིད་དུ་གསུངས་པ་མ་ཡིན་ཞེས་པའི་
དོན་ཏོ། །
ཡེ་ཤེས་སྣང་པ་རྒྱན་གྱི་མདོར། འཇམ་དཔལ་སྟོང་པ་ཞེས་བྱ་བ་དེ་ནི་མངོན་པར་ཞེན་པའི་
འཛིན་པ་མེད་པའི་ཚིག་བླ་དྭགས་ཡིན་གྱི། འཇམ་དཔལ་འདི་ལ་དོན་དམ་པར་གང་སྟོང་པ་ཞེས་བྱ་
བའི་ཆོས་ནི་འགའ་ཡང་མི་དམིགས་སོ་ཞེས་གསུངས་སོ། །ལུང་ ཕྱི་མ་དེས་དགག་བྱ་རྣམ་པར་
བཅད་པ་ཙམ་གྱི་སྟོང་པ་དེ་དོན་དམ་མེད་པར་སྟོན་གྱི་ཆོས་སྐུ་དེ་བཞིན་ཉིད་མེད་པར་སྟོན་པ་མ་
ཡིན་ནོ། །ཆོས་དབྱིངས་བསྟོད་པར་ཡང་། །སྟོང་པ་ཉིད་ནི་སྟོན་པའི་མདོ། །རྒྱལ་བའི་ཇི་སྙེད་
གསུངས་པ་གང་། །དེ་དག་ཀུན་གྱིས་ཉོན་མོངས་ལྡོག །ཁམས་དེ་ཉམས་པར་བྱེད་མ་ཡིན། །
ཞེས་ཐམས་ཅད་སྟོང་ཉིད་དུ་གསུངས་པའི་མདོའི་དགོངས་པ་བླངས་ཏེ། འདིར་ཉོན་མོངས་ཞེས་པ་
བྱང་ཆུབ་སེམས་དཔའ་རྣམས་ཀྱི་ཉོན་མོངས་པ་ནི་རྣམ་པར་རྟོག་པའོ། །ཞེས་གསུངས་པ་ལྟར་ཡང་
240



པོད་གསུམ་པ།
ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
དག་པ་མ་ཡིན་པའི་ཀུན་རྟོག་ཏུ་གྱུར་བའི་གཟུང་འཛིན་གྱི་རྣམ་པར་རྟོག་པ་གཙོ་བོར་གྱུར་བ་སྟེ།
དེ་རྣམས་ལྡོག་ཞེས་པ་དེ་རྣམས་ཀྱིས་སྟོང་ཉིད་ཅེས་པ་སྟེ། སྔར་བཤད་ལྟར་གྱི་མཉམ་བཞག་ཟབ་
མོའི་སྐབས་བསྟན་ནས་སེམས་ཅན་གྱི་ཁམས་སྐབས་ལ་ལར་སངས་རྒྱས་ཀྱི་ཁམས་ཞེས་ཀྱང་
གསུངས་ཏེ། རང་བཞིན་གྱིས་འོད་གསལ་བའི་ཆོས་དབྱིངས་དེ་བཞིན་ཉིད་མེད་པར་སྟོན་པ་མ་
ཡིན་ཞེས་པའི་དོན་དུ་སྣང་ངོ༌། ། །
ཡང་ཡུམ་གྱི་མདོ་སོགས་སུ་གཅིག་ཁོ་ན་དོན་དམ་པའི་བདེན་པ་སྟེ་མ་སྤྲུལ་བའི་ཆོས་ཅན་གྱི་
མྱ་ངན་ལས་འདས་པའོ། །ཞེས་པ་དྲང་དོན་དགོངས་པ་ཅན་ཡིན་པའང་མི་འཐད་དེ། མི་གནས་
པའི་མྱང་འདས་མཐར་ཐུག་པ་དེ་དོན་དམ་པའི་བདེན་པའོ། །མ་རྨོངས་པའམ་མ་སྤྲུལ་བ་གང་མ་
ཡིན་པས་དྲང་དོན་དུ་འགྱུར། དང་པོ་མི་འཐད་དེ། དེ་དོན་དམ་པའི་བདེན་པ་ཡིན་ཏེ་མཐར་ཐུག་གི་
ཆོས་ཉིད་ཀྱི་སྐུའམ་ངོ་བོ་ཉིད་སྐུ་ཡིན་པའི་ཕྱིར་དང་། ཆོས་ཉིད་ཡང་དག་པའི་མཐའ་ཡིན་པའི་ཕྱིར་
ཞེས་སོགས་མིང་གི་རྣམ་གྲངས་གཞན་རྣམས་ཀྱང་དྲན་པར་བྱའོ། །མ་ཁྱབ་པ་མ་ཡིན་ཏེ་འཕགས་
པ་ཀླུས། གང་ཞིག་འཁོར་བའི་རྒྱུར་གྱུར་བ། །དེ་ཉིད་སྦྱང་བ་བྱས་པ་ལས། །དག་པ་དེ་ཉིད་མྱ་ངན་
འདས། །ཆོས་ཀྱི་སྐུ་ཡང་དེ་ཉིད་དོ། །ཞེས་སོགས་ཆོས་དབྱིངས་བསྟོད་པར་གསུངས་ཤིང་། བྱང་
ཆུབ་སེམས་འགྲེལ་ལས། དེ་བཞིན་ཉིད་དང་ཡང་དག་མཐའ། །མཚན་མ་མེད་དང་དོན་དམ་ཉིད། །
བྱང་ཆུབ་སེམས་མཆོག་དེ་ཉིད་དང་། །སྟོང་པ་ཉིད་དུ་བཤད་པའང་ཡིན། །ཞེས་མིང་གི་རྣམ་གྲངས་
སུ་གསུངས་ལ། རྒྱུད་བླར། མདོར་ན་ཟག་མེད་དབྱིངས་ལ་ནི། །དོན་གྱི་རབ་ཏུ་དབྱེ་བ་བཞིས། །
ཆོས་ཀྱི་སྐུ་ལ་སོགས་པ་ཡི། །རྣམ་གྲངས་བཞིར་ནི་རིག་པར་བྱ། །ཞེས་པའི་འགྲེལ་བར། འཕགས་
པ་ཐོགས་མེད་ཀྱིས་མདོར་བསྡུ་ན། ཟག་པ་མེད་པའི་དབྱིངས་དེ་བཞིན་གཤེགས་པའི་སྙིང་པོ་ལ།
དོན་བཞིའི་དབང་དུ་བྱས་ནས་མིང་གི་རྣམ་གྲངས་བཞི་རིག་པར་བྱའོ་ཞེས་དང་། འདི་ལྟ་སྟེ་ཆོས་ཀྱི་
སྐུ་དང་། དེ་བཞིན་གཤེགས་པ་དང་། དོན་དམ་པའི་བདེན་པ་དང་། མྱ་ངན་ལས་འདས་པ་ཞེས་བྱ་
བ་སྟེ་ཞེས་མདོ་དང་སྦྱར་རོ། །ཚུལ་འདི་རྒྱུད་བླ་རྩ་འགྲེལ་གྱི་གོང་འོག་ཏུ་རྒྱས་པར་འཕགས་པ་ཀླུས།
བཅོམ་ལྡན་འདས་ཀྱི་ཆོས་གང་ཞིག །སླུ་བ་དེ་ནི་རྫུན་ཞེས་གསུངས། །འདུ་བྱེད་ཐམས་ཅད་བསླུ་
བའི་ཆོས། །དེས་ན་དེ་དག་བརྫུན་པ་ཡིན། །ཞེས་དང་། རིགས་པ་དྲུག་ཅུ་པར། མྱ་ངན་འདས་པ་
241



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བདེན་གཅིག་པུར། །རྒྱལ་བ་རྣམས་གྱིས་གང་གསུངས་པ། །དེ་ཚེ་ལྷག་མ་ལོག་པ་ཞེས། །མཁས་
པ་སུ་ཞིག་རྟོགས་མི་བྱེད། །ཅེས་དང་། དེའི་འགྲེལ་བར་ཟླ་གྲགས་ཀྱིས། བཅོམ་ལྡན་འདས་ཀྱི་
དགེ་སློང་དག་འདི་ལྟ་སྟེ། མི་སླུ་བའི་ཆོས་ཅན་མྱ་ངན་ལས་འདས་པ་འདི་ནི་བདེན་པ་མཆོག་གཅིག་
པུའོ་ཞེས་གསུངས་ཏེ། ལུང་འདིས་དོན་གྱིས་ནི་ཤེས་རབ་ཅན་སུ་ཞིག་ཕུང་བོ་ལ་སོགས་པ་བརྫུན་
པའི་དོན་ཁོང་དུ་ཆུད་པར་མི་འགྱུར་ཞེས་སོ། །གལ་ཏེ་འཕགས་ཀླུའི་ལུང་དེ་ཡང་དྲང་དོན་ཡིན་ནོ་
ཞེ་ན། ཟབ་མོ་མཐར་ཐུག་སྟོན་པའི་དབུ་མའི་མདོ་བསྟན་བཅོས་ཐམས་ཅད་དྲང་དོན་ཁོ་ནར་ཧ་ཅང་
ཐལ་བར་འགྱུར་རོ། །རྒྱུད་བླའི་འགྲེལ་བར། བརྫུན་པ་མེད་པ་དང་བསླུ་བ་མེད་པའི་དོན་ནི་གང་
གིས་དབང་དུ་མཛད་ནས། དེ་ལ་དོན་དམ་པའི་བདེན་པ་ནི་མི་བསླུ་བའི་ཆོས་ཅན་གྱིས་མྱ་ངན་ལས་
འདས་པ་གང་ཡིན་པ་དེ། དེ་ཅེས་ཕྱིར་ཞེ་ན་རིགས་དེ་ནི་གཏན་དུ་བའི་ཆོས་ཉིད་ཀྱིས་ན་རྟག་པའོ་
ཞེས་གསུངས་པ་ཡིན་ནོ་ཞེས་སོ། །དེ་བཞིན་དུ་མ་རྨོངས་པའམ་མ་སྤྲུལ་བ་མ་ཡིན་པར་ཡང་མི་
འཐད་དོ། །སྒྲིབ་གཉིས་བག་ཆགས་དང་བཅས་པ་སྤངས་པ་ལས། ཐོབ་བྱ་མཐར་ཐུག་ཡིན་པའི་
ཕྱིར་དང་རྗོད་བྱེད་ཀྱི་སྒྲ་དང་། རྣམ་རྟོག་ལ་སོགས་རྣམ་ཤེས་ཀྱི་དངོས་ཡུལ་ལས་འདས་པའི་འགོག་
བདེན་མཐར་ཐུག་ཡིན་པའི་ཕྱིར། རྒྱུད་བླར། དེས་ན་སངས་རྒྱས་མ་ཐོབ་པར། །མྱ་ངན་འདས་པ་
མི་འཐོབ་སྟེ། །ཞེས་མང་དུ་གསུངས་ཤིང་། བཅོམ་ལྡན་འདས་རྡུལ་འགོག་པ་ཞེས་བགྱི་བ་ཡོན་
ཏན་འདི་ལྟ་བུ་དང་ལྡན་པ་དེ་བཞིན་གཤེགས་པའི་ཆོས་ཀྱི་སྐུར་བསྟན་ཏེ། ཞེས་མདོའི་ལུང་རྒྱུད་
བླའི་འགྲེལ་བར་དྲངས་ཤིང་། དཔལ་འཕྲེང་གི་མདོ་དང་། རྒྱུད་བླ་རྩ་འགྲེལ་སོགས་བཀའ་བསྟན་
བཅོས་མང་བོར་དེ་ལྟར་གསུངས་པ་བལྟ་བར་བྱའོ། །གལ་ཏེ་སྔར་གྱི་མདོ་དེས་ཆོས་སྐུ་མི་གནས་
པའི་མྱང་འདས་དེ་ཁོ་ན་དོན་དམ་པའི་བདེན་པ་སྟེ་ཞེས་བསྟན་པ་དེ་དོན་དམ་དུ་གྲུབ་པར་ཡང་
བསྟན་པའི་ཕྱིར་ན། མདོ་དྲང་དོན་དེ་དོན་དམ་པར་གྲུབ་པ་ནི་ཅུང་ཟད་ཀྱང་མེད་པའི་ཕྱིར་ཞེ་ན།
འོ་ན་དེ་ལྟ་བུའི་མྱང་འདས་དེ་དོན་དམ་པའི་བདེན་པ་ཡིན་ན་དེ་དོན་དམ་དུ་གྲུབ་པར་ཡང་ཐལ་བར་
འགྱུར་དེ། མདོ་དེས་དེ་ལྟར་བསྟན་ཅིང་དེ་ལྟར་ན་རྒྱུ་མཚན་ངེས་པར་མཚུངས་པའི་ཕྱིར་རོ། །འདོད་
ན་དེ་འདྲའི་མྱང་འདས་དེ་དོན་དམ་དུ་གྲུབ་པར་ཐལ་བར་འགྱུར་ཏེ་དེ་དོན་དམ་པའི་བདེན་པ་ཡིན་
པའི་ཕྱིར། རྟགས་མ་གྲུབ་ན་དོན་དམ་པའི་བདེན་པ་ཡིན་པ་མི་སྲིད་པར་ཐལ་བར་འགྱུར་ཞིང་།
242



ཉ་དབོན་ཀུན་དགའ་དཔལ། ། གཞི་ལམ་འབྲས་གསུམ་ལས་བརྩམས་པའི་དྲིས་ལན། པོད་གསུམ་པ། །
འདོད་ན་མདོ་རྒྱུད་དུ་མ་དང་རྒྱན་དྲུག་སོགས་ཤིང་རྟ་ཆེན་པོ་རྣམས་ཀྱིས་བདེན་པ་གཉིས་ཀྱི་རྣམ་
དབྱེ་ངོས་འཛིན་སོགས་རྒྱས་པར་བསྟན་པ་ཐམས་ཅད་ལོག་པ་ཁོ་ནར་ཐལ་བར་འགྱུར་རོ། །
གལ་ཏེ་དེ་ལྟའི་མྱང་འདས་དེ་དོན་དམ་པར་བདེན་པའམ་དོན་དམ་དུ་གྲུབ་ན་རྟག་པའི་
མཐར་ལྷུང་ཞིང་རྟག་ལྟ་ཞེས་པའི་ལྟ་ངན་ཅན་དུ་འགྱུར་ཏེ། རྒྱུད་བླའི་འགྲེལ་བར་དཔལ་འཕྲེང་གི་
མདོའི་ལུང་དྲངས་པར། བཅོམ་ལྡན་འདས་གལ་ཏེ་འདུ་བྱེད་མི་རྟག་གོ་ཞེས་བགྱི་བར་བལྟ་ན་དེ་ནི་
དེའི་ཆད་པར་ལྟ་བར་འགྱུར་ལ། དེ་ནི་དེའི་ཡང་དག་པ་མ་ལགས་པའི་ལྟ་བར་འགྱུར་རོ། །བཅོམ་
ལྡན་འདས་གལ་ཏེ་མྱ་ངན་འདས་པ་རྟག་པ་ཞེས་བགྱི་བར་བལྟ་ན། དེ་ནི་དེའི་རྟག་པར་ལྟ་བར་
འགྱུར་ལ། དེ་ནི་དེའི་ཡང་དག་པ་མ་ལགས་པའི་ལྟ་བར་འགྱུར་རོ་ཞེས་དྲངས་པ་ལྟར་རོ། །ཞེ་ན།
མདོའི་དུམ་བུ་འདི་ལ། དཔལ་འཕྲེང་གི་མདོ་ཉིད་དུ་ལོ་ཙཱ་བ་ཆེན་པོ་ཡེ་ཤེས་སྡེའི་འགྱུར་ལ། འདུ་
བྱེད་མི་རྟག་པར་ལྟ་བ་ཆད་ལྟ་མིན་གྱི་ཡང་དག་པའི་ལྟ་བ། མྱང་འདས་རྟག་པར་ལྟ་ན་རྟག་ལྟ་མིན་
གྱི་ཡང་དག་པའི་ལྟ་བ་ཞེས་བསྒྱུར་ཞིང་། ཆོས་རྗེ་བུ་སྟོན་རིན་པོ་ཆེ་ནི་ལོ་ཆེན་ཡེ་ཤེས་སྡེའི་མདོའི་
འགྱུར་མ་དག་གསུངས་ལ། ཆོས་རྗེ་ཀུན་མཁྱེན་ཆེན་པོས་ནི། རྒྱུད་བླའི་འགྲེལ་བར་བསྒྱུར་བ་ལྟར་
གྱི་རྔོག་འགྱུར་མ་དག་ཞེས་གསུངས་ཏེ། བསྒྱུར་བྱེད་ཀྱི་མཆོག་གཉིས་དང་། འཆད་བྱེད་ཀྱི་མཁས་
པའི་མཆོག་གཉིས་བཞེད་ཚུལ་རྒྱབ་ལོག་ཏུ་སོང་བས་ཚུལ་འདི་ལ་མཐའ་གཅིག་ཏུ་རྣམ་པར་བཞག་
དཀའ་མོད། ཆོས་ཅན་གཅིག་ལ་ཆོས་དངོས་འགལ་གཉིས་གཞི་མཐུན་པ་ནི་མི་སྲིད་ཅིང་། སངས་
རྒྱས་ཀྱི་གསུང་ལ་བརྫུན་དང་ནོར་འཁྲུལ་ནི་ག་ལ་སྲིད། དེ་བས་ན་དེའི་སྐབས་ཀྱི་རྒྱུད་བླར། ཆོས་
སྐུ་གཙང་བདེ་བདག་རྟག་པའི་ཕ་རོལ་ཏུ་ཕྱིན་པར་སྟོན་པའི་ནང་ནས། འཁོར་བ་དང་ནི་མྱ་ངན་
འདས། །མཉམ་པ་ཉིད་དུ་རྟོགས་ཕྱིར་རྟག །ཞེས་པའི་འགྲེལ་བར། རྒྱུ་གཉིས་ཀྱིས་རྟག་པའི་ཕ་
རོལ་ཏུ་ཕྱིན་པར་རིག་པར་བྱ་སྟེ། འཁོར་བ་མི་རྟག་པ་མི་འབྲིད་པས་ཆད་པའི་མཐར་མི་ལྷུང་བའི་
ཕྱིར་དང༌། མྱ་ངན་ལས་འདས་པ་རྟག་པ་མི་སྣོན་པས་རྟག་པའི་མཐར་མ་ལྷུང་བའི་ཕྱིར་རོ། །ཇི་
སྐད་དུ། བཅོམ་ལྡན་འདས་གལ་ཏེ་འདུ་བྱེད་མི་རྟག་གོ་ཞེས་བགྱི་བར་བལྟ་ན་ཞེས་སོགས་སྔར་
ལྟར་དྲངས་ནས་མཐར་ཞེས་གསུངས་པ་བཞིན་ནོ་ཞེས་སོ། །དེ་ལ་འཁོར་བ་མི་རྟག་པ་མི་འབྲིད་
པས་ཆད་མཐར་མ་ལྷུང་ཞེས་པའི་དོན་གྱི་ཤུགས་ཀྱིས་འཁོར་བ་མི་རྟག་པ་ཕྲི་ན་ཆད་པའི་མཐར་
243



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ལྷུང་། མྱང་འདས་རྟག་པ་མི་སྣོན་པས་རྟག་པའི་མཐར་ལྷུང་ཞེས་པའི་དོན་གྱི་ཤུགས་ཀྱིས། མྱང་
འདས་རྟག་པ་སྣོན་པས་རྟག་པའི་མཐར་ལྷུང་ཞེས་བསྟན་པར་མངོན་ཞིང་། དེ་ལྟར་ན་འདུ་བྱེད་མི་
རྟག་པར་ལྟ་བ་ཆད་ལྟ་མ་ཡིན་ཞིང་ཡང་དག་པའི་ལྟ་བ་ལགས། མྱང་འདས་རྟག་པར་ལྟ་ན་རྟག་ལྟ་
མ་ལགས་ཀྱི་ཡང་དག་པའི་ལྟ་བ་ལགས་ཞེས་བསྒྱུར་དགོས་པར་གསལ་ནའང༌། གོང་དུ། བདག་
དང་བདག་མེད་སྤྲོས་པ་དག །ཉེ་བར་ཞི་བས་དམ་པའི་བདག །ཅེས་པའི་འགྲེལ་བར་རྒྱུ་རྣམ་པ་
གཉིས་ཀྱི་བདག་ཉིད་ཕ་རོལ་དུ་ཕྱིན་པར་རིག་པར་བྱ་སྟེ། མུ་སྟེགས་ཀྱི་མཐའ་དང་བྲལ་བས་
བདག་གིས་སྤྲོས་པ་དང་བྲལ་བའི་ཕྱིར། ཉན་ཐོས་ཀྱི་མཐའ་སྤངས་པའི་བདག་མེད་པའི་སྤྲོས་པ་
དང་བྲལ་བའི་ཕྱིར་རོ། །ཞེས་བཤད་པ་ལྟར་ན་ལས་ཉོན་གྱི་འདུ་བྱེད་པའམ་བསྐྱེད་ཅིང་། སྐད་
ཅིག་གིས་འཇིག་པས་མི་རྟག་ལ་རྒྱུན་མ་ཆད་པས་འཇུག་པས་འཁོར་བ་སྟེ། ལས་ཉོན་ཀྱི་དབང་
གིས་སྐྱེ་ཤིའི་རྒྱུན་ཕྲི་ནས་རེ རོ་ མེད་པར་ལྟ་ན་མུ་སྟེགས་རྒྱང་འཕེན་གྱི་འདོད་པ་ལྟར་ཆད་ལྟ་ཡིན་
ལ༑ ཉན་ཐོས་སྡེ་བ་འདོད་པ་ལྟར་མཐར་ཐུག་གི་མྱང་འདས་ཟད་པ་དང་མི་སྐྱེ་བ་ཞེས་པའི་འདུས་
མ་བྱས་ཀྱི་རྫས་སུ་ལྟ་ན་རྟག་ལྟ་ལགས་ཞེས་བཤད་ནས། དེ་འདྲའི་འཁོར་བ་མེད་པར་མི་བལྟ་བས་
ཆད་པའི་མཐར་མ་ལྷུང་། དེ་འདྲའི་མྱང་འདས་ཁས་མི་ལེན་པས་རྟག་པའི་མཐར་མ་ལྷུང་བས་དེ་
འདྲའི་སྒྲོ་འདོགས་བསྐུར་འདེབས་ཀྱི་མཐའ་དང་བྲལ་བའི་དབྱིངས་ཡིན་པས་དེ་ཙམ་ལ་འཁོར་
འདས་མཉམ་པ་ཉིད་ཅེས་བྱ་སྟེ། དེས་ན་རྟག་པའི་ཕ་རོལ་ཏུ་ཕྱིན་པ་ཞེས་བྱའོ། །ཞེས་བཤད་དགོས་
ཀྱི་འདིར་མྱང་འདས་ཞེས་པ་མི་གནས་པའི་མྱང་འདས་མཐར་ཐུག་ལ་གནས་ཤིང་། འདུ་བྱེད་ཅེས་
པ་འདུས་མ་བྱས་སམ་འཁོར་བ་འདི་ཉིད་བྱས་ན་ཡེ་ཤེས་སྡེའི་འགྱུར་ལེགས་ཤིང་། རྔོག་གི་འགྱུར་
ཉེས་པར་མངོན་ཏེ། འདུས་བྱས་སམ་འཁོར་བ་འདི་མི་རྟག་པར་ཐེག་པ་ཆེ་ཆུང་གི་གསུང་རབ་ཐམས་
ཅད་ལས་གསུངས་ཞིང་དོན་དང་མཐུན་ལ། མི་གནས་པའི་མྱང་འདས་མཐར་ཐུག་དང་བརྫུན་མེད་
བསླུ་མེད་ཀྱི་ཆོས་ཉིད་དུ་ནམ་ཡང་འགྱུར་མེད་དུ་གནས་པའི་ཐོབ་བྱ་ཡིན་པས། སྔར་བཤད་པ་ལྟར་
རྟག་པ་ཞེས་པའི་ཐ་སྙད་ཀྱི་དོན་ཚང་བའི་ཕྱིར། རྟག་མི་རྟག་ཡོད་མེད་སོགས་ལེགས་པར་འབྱེད་
པའི་རྗེས་ཐོབ་ཀྱི་སྐབས་སུ་དེ་འདྲའི་མྱང་འདས་རྟག་པར་ལྟ་བའང་རྟག་ལྟ་ཞེས་པའི་ལྟ་ངན་དུ་མི་
འགྱུར་ཏེ། དོན་དང་མཐུན་པའི་ཕྱིར་ཞིབ་ཏུ་སྔར་བཤད་པ་ལྟར་དྲན་པར་བྱའོ། །དེའི་ཕྱིར་རྟག་པ་
244



པོད་གསུམ་པ།
=
=
==-------
-
ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
ཞེས་པའི་མིང་ཙམ་ལ་འཁྲུལ་བ་དང་སྐྲག་པར་མི་བྱ་སྟེ། དོན་ལ་རྟོན་གྱི་ཚིག་འབྲུ་ལ་རྟོན་པར་མི་
བྱའོ། །ཞེས་བཀའ་བསྩལ་བའི་ཕྱིར་རོ། །
མདོ་བསྟན་བཅོས་ཀྱི་སྐབས་ཕལ་བོ་ཆེར་འཁོར་འདས་ཞེས་པའི་མྱང་འདས་དེ་དམན་པའི་
མྱང་འདས་ཀྱི་དབང་དུ་བྱས་པ་མང་བར་སྣང་སྟེ། རྒྱུད་བླའི་འགྲེལ་བར། ཇི་སྐད་དུ། དགྲ་བཅོམ་
པ་དང་རང་སངས་རྒྱས་ཀྱི་མྱ་ངན་ལས་འདས་པའི་དབང་དུ་མཛད་ནས། བཅོས་ལྡན་འདས་མྱ་ངན་
ལས་འདས་པ་ཞེས་བགྱི་བ་འདི་ནི་དེ་བཞིན་གཤེགས་པ་རྣམས་ཀྱི་ཐབས་ལགས་སོ་ཞེས་གསུངས་
པ་ཡིན་ཏེ། འདིས་ནི་ལམ་རིང་བོས་དུབ་པ་རྣམས་ལ་འབྲོག་དགོན་པའི་དབུས་སུ་གྲོང་ཁྱེར་སྤྲུལ་
བ་བཞིན་དུ། འདི་ནི་ཆོས་ཀྱི་དབང་ཕྱུག་དམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་
མི་ལྡོག་པའི་ཐབས་ཡིན་ནོ་ཞེས་བསྟན་པ་ཡིན་ནོ་ཞེས་དང་། དབུ་མ་སྙིང་བོར། སྐྱོན་མཐོང་ཕྱིར་ནི་
སྲིད་པར་མིན། །བརྩེ་ཕྱིར་མྱ་ངན་འདས་པར་མིན། །ཞེས་དང་། དབྱིག་གཉེན་འཕགས་སེང་སོགས་
ཀྱིས་འཁོར་བ་དང་མྱ་ངན་ལས་འདས་པ་གང་དུ་ཡང་མི་ལྟུང་བར་བདེ་བླག་ཏུ་འགྲོ་བ་དང་། ཞེས་
སོགས་བཀའ་བསྟན་བཅོས་ཀྱི་ལུང་ཤིན་ཏུ་མང་སྟེ། སྐབས་ཀྱི་སྟོབས་དང་དོན་གྱི་ཤུགས་ལ་
སོགས་པའི་འགྲེལ་བསྒྲིགས་ནས་ཤེས་པར་བྱ་དགོས་ཀྱི། བྲག་རིའི་དྲུང་དུ་སྙན་ངག་སོགས་འདོན་
པའི་བྲག་ཆ་ལྟར་དང་ཁྱི་སྐད་ལ་རྒྱུག་པ་ལྟར་མི་བྱའོ། །གལ་ཏེ་མི་གནས་པའི་མྱང་འདས་དོན་དམ་
པར་ཡོད་ཅིང་བདེན་ན་མེད་ལྟའི་ཟླས་དྲངས་པའི་ཡོད་ལྟར་འགྱུར་ཏེ། རིགས་པ་དྲུག་ཅུ་བར།
རིགས་པ་གང་གིས་ཡོད་ཉིད་ཀྱང་། །བཟློག་པར་འགྱུར་བ་མཉན་པར་གྱིས། །ཞེས་པའི་འགྲེལ་
བར་སློབ་དཔོན་ཟླ་གྲགས་ཀྱིས། ཡོད་པ་བཟློག་པ་ནི། དགེ་སློང་དག་འདི་ལྟ་སྟེ་མི་བསླུ་བའི་ཆོས་
ཅན་མྱ་ངན་ལས་འདས་པ་འདི་ནི་བདེན་པའི་མཆོག་གཅིག་པུའོ། །འདུ་བྱེད་ཐམས་ཅན་དང་སྣོད་
ཀྱི་འཇིག་རྟེན་ནི་སླུ་བའི་ཆོས་ཅན་ཏེ། ཀྱེ་མ་འདུས་བྱས་རྣམས་མི་རྟག་ཞེས་བྱ་བ་ལ་སོགས་པ་
བཤད་པ་བཅོམ་ལྡན་འདས་ཀྱིས་གསུངས་སོ། །ཞེས་བཤད་པའོ་ཞེ་ན་ཤེས་པ་བས་སྨྲ་བ་རེངས་
པའི་གཏམ་སྟེ། ཡོད་ལྟ་བཟློག་བྱེད་ཀྱི་ཁུངས་སུ་དྲངས་ནས་བཤད་པ་སྟེ་འགྲེལ་བ་ཉིད་བལྟས་
པས་གསལ་ལོ། །
གལ་ཏེ་རང་བཞིན་གྱིས་འོད་གསལ་བའི་སེམས་དང་ཆོས་ཉིད་དེ་བཞིན་ཉིད་དང་མི་གནས་
245



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
པའི་མྱང་འདས་མཆོག་དོན་དམ་དུ་ཡོད་པའམ་དོན་དམ་པར་བདེན་ཞེས་འདོད་པ་མི་འཐད་དེ།
ཡུམ་གྱི་མདོར། གཟུགས་ནས་རྣམ་མཁྱེན་གྱི་བར་མེད་ཅིང་སྟོང་པ་དང་། ཆོས་ཐམས་ཅད་རང་
བཞིན་མེད་པར་རྒྱ་ཆེར་གསུངས་ཤིང་། ལང་ཀར་གཤེགས་པ་སོགས་སུ། ཀུན་རྫོབ་དུ་ནི་ཐམས་
ཅད་ཡོད། །དམ་པའི་དོན་དུ་ཡོད་མ་ཡིན། །ཞེས་སོགས་མཐའ་ཡས་ཤིང་མྱང་ངན་ལས་འདས་པ་
ཡང་སྒྱུ་མ་ལྟ་བུ་དེ་ལས་ལྷག་པའི་ཆོས་གཅིག་ཡོད་ན་ཡང་སྒྱུ་མ་ལྟ་བུ་ཞེས་སོགས་གསུངས་པའི་
ཕྱིར་རོ། །དེས་ན་དེ་དག་ཀྱང་དོན་དམ་དུ་ཡོད་པ་མ་ཡིན་གྱི་ཀུན་རྫོབ་དུ་ཡོད་དོ་ཞེ་ན། འདི་ལ་
ཀུན་རྫོབ་དུ་ཡོད་ཅེས་སམ་ཀུན་རྫོབ་བདེན་པ་ཞེས་དང་། དོན་དམ་པར་རམ་དོན་དམ་དུ་ཡོད་ཅེས་
དང་དོན་དམ་བདེན་པ་ཞེས་པའི་ཐ་སྙད་ཀྱི་དོན་ནི། གཟུགས་ནས་རྣམ་མཁྱེན་བར་གྱི་ཆོས་རྣམས་
ཀྱི་གནས་ལུགས་དེ་ཁོ་ན་ཉིད་མངོན་སུམ་དུ་མཐོང་བ་ལ་སྒྲིབ་ཅིང་འགོག་པར་བྱེད་པས་ཀུན་རྫོབ་
སྟེ་༑ བདེན་གཉིས་ལས། གང་ཞིག་གང་གིས་གང་ཞིག་ལ། །ཡང་དག་སྒྲིབ་བྱེད་ཀུན་རྫོབ་འདོད། །
ཅེས་པ་ལྟར་ཏེ་ཁམས་གསུམ་གྱི་སེམས་དང་སེམས་ལས་བྱུང་བ་ཡང་དག་པ་མ་ཡིན་པའི་ཀུན་ཏུ་
རྟོག་པ་རྣམས་ནི་ཀུན་རྫོབ་སྟེ། དེ་དག་གིས་བརྟགས་ཤིང་རྣམ་པར་བཞག་ལ་དངོས་ཀྱི་སྤྱོད་ཡུལ་
དུ་གྱུར་བ་ནི་ཀུན་རྫོབ་པ་སྟེ། མཐར་ཐུག་གི་གནས་ལུགས་སྤྱོད་པའི་རིགས་པས་བརྟགས་ཤིང་
དཔྱད་ན་མི་རྙེད་པས་གནས་ལུགས་ཟབ་མོའི་དབང་དུ་བྱས་ཏེ། གསོག་གསོབ་བརྫུན་པ་ཡིན་པས་
ཀུན་རྫོབ་པ་ཞེས་བྱ་ཞིང་དེ་ཡིན་པའམ་ཀུན་རྫོབ་རང་ཉིད་ཡོད་པས་ཞེས་བརྗོད་དོ། །ཐོག་མ་མེད་
པ་ནས་སྤྲོས་པའི་བག་ཆགས་བརྟན་པའི་སྐྱེ་བོ་རྣམས་མི་སླུ་བའམ་མ་སྨུས་པས་བདེན་པ་སྟེ་བག་
ཆགས་ཇི་ལྟ་བ་བཞིན་དུ་བླངས་བྱ་དང་། དོར་བྱ་དང་བཏང་སྙོམས་སུ་བཞག་བྱར་གནས་པས་དེ་
འདྲའི་སྐྱེ་བོ་རྣམས་རིམ་པ་བཞིན་དུ་ལེན་དོར་བཏང་སྙོམས་འཇོག་པ་རྣམས་མ་འཆོལ་བར་བྱེད་
པའི་ཕྱིར་རོ། །དེ་བཞིན་དུ་བག་ཆགས་མི་བརྟན་པའི་རྣམ་ཤེས་ཀྱི་དངོས་ཡུལ་ཆུ་ཟླ་སོགས་ནི་བག་
ཆགས་མི་བརྟན་པའི་འཁྲུལ་སྣང་ཡིན་པས་ལོག་པའི་ཀུན་རྫོབ་དེ། ཐ་སྙད་དུ་ཡང་ཟླ་བའི་དཀྱིལ་
འཁོར་ལ་སོགས་པའི་རྫས་སུ་མེད་པའི་ཀུན་རྫོབ་ཏུ་ཡང་སླུ་བའི་ཕྱིར་མི་བདེན་པར་བཞག་གོ །དེ་
བས་ན་ཀུན་རྫོབ་དང་ཀུན་རྫོབ་པ་ཞེས་པ་ཚིག་གཉིས་ནི་རིམ་པ་ལྟར་སྒྲོ་འདོགས་པ་པོ་དང་། །
དེས་སྒྲོ་བཏགས་པ་དང་རྗོད་བྱེད་དངོས་ཀྱི་བརྗོད་བྱ་སྟེ། ཆོས་ཀྱི་གྲགས་པའི་གཞུང་དུ་བཀོད་པའི་
246



ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན། པོད་གསུམ་པ།
དངོས་ཞེས་པའི་འགྲེལ་བར། པཎྜི་ཏ་ཤཱཀྱ་བློས་ཀུན་རྫོབ་ནི་ཆོས་ཆོས་ཅན་ཐ་དད་དུ་འབྱེད་པའི་
རྣམ་རྟོག་དང་དེས་ཐ་དད་དུ་ཕྱེ་བའི་ལྡོག་པ་ཐ་དད་དུ་མ་ནི་ཀུན་རྫོབ་པ་སྟེ། རྣམ་རྟོག་དེའི་ཡུལ་
ཉིད་ལ་བཤད་དེ། རྣམ་འགྲེལ་དུ། ཀུན་རྫོབ་དེས་བདག་ཐ་དད་ཀྱང་། །ཞེས་པ་ལན་གྱིས་བསྒྱུར་
ཅིང་རང་འགྲེལ་དུ་སྒྲིབ་བྱེད་དེས་བདག་ཐ་དད་ཀྱང་། ཞེས་རྨ་དགེ་བློས་བསྒྱུར་དེ་ཀུན་རྫོབ་བམ་
སྒྲིབ་བྱེད་ནི་དངོས་པོ་རིགས་མཐུན་རིགས་གཅིག་ཏུ་འཛིན་པའི་སྤྱི་འཛིན་གྱི་བློ་ཞེས་པའི་རྣམ་རྟོག་
ཉིད་ལ་བཤད་དོ། །བོད་ཀྱི་སློབ་དཔོན་སྔ་བ་ཕལ་ཆེར་གྱིས་འདི་ཙམ་ཡང་མ་དགོངས་སྣང་ངོ༌། །དེ་
ལྟར་ན་ཀུན་རྫོབ་ཏུ་ཡོད་ཅེས་སམ་ཀུན་རྫོབ་ཉིད་ཡིན་པའི་ཚུལ་གྱིས་ཡོད་ཀྱི། དོན་དམ་ཡིན་པའི་
ཚུལ་གྱིས་ཡོད་པ་ནི་མིན་ནོ་ཞེས་པའི་དོན་དང་ཀུན་རྫོབ་བདེན་པ་ཞེས་པ་ནི། ཀུན་རྫོབ་ཏུ་བདེན་
པའམ་ཀུན་རྫོབ་པར་བདེན་པ་སྟེ། ཀུན་རྫོབ་ཡང་ཡིན་ལ་སྔར་བཤད་པ་ལྟར། ཀུན་རྫོབ་ཏུ་མི་སླུ་
བས་བདེན་པ་ཡང་ཡིན་པས་ཀུན་རྫོབ་ཀྱི་བདེན་པ་ཞེས་སམ་ཀུན་རྫོབ་ཏུ་བདེན་པ་ཞེས་བཞག་
པའོ། །
དེ་བཞིན་དུ་དོན་དམ་དང་དོན་དམ་བདེན་པ་ཞེས་མིང་གཉིས་སུ་འབྱུང་སྟེ། དོན་དམ་ལ་ཡང་
དབུས་མཐའ་རྣམ་འབྱེད་དུ། དོན་དང་ཐོབ་དང་སྒྲུབ་པ་ནི། །དོན་དམ་རྣམ་པ་གསུམ་དུ་འདོད། །
ཞེས་དང་། འགྲེལ་བར། དོན་དམ་པ་ནི་དེ་བཞིན་ཉིད་དེ་ཡེ་ཤེས་དམ་པའི་དོན་ཡིན་པའི་ཕྱིར་རོ།།
ཐོབ་པར་བྱ་བ་དོན་དམ་པའི་མྱ་ངན་ལས་འདས་པ་སྟེ་དོན་གྱི་དམ་པ་ཡིན་པའི་ཕྱིར་རོ། །སྒྲུབ་པ་
དོན་དམ་པ་ནི་ལམ་སྟེ་དོན་ནི་དམ་པ་ཡིན་པའི་ཕྱིར་རོ་ཞེས་དབྱིག་གཉེན་སངས་རྒྱས་གཉིས་པས་
བཤད་དེ། ཆོས་རྣམས་ཀྱི་དེ་ཁོ་ན་ཉིད་དེ་བཞིན་ཉིད་དེ་ནི་དོན་དམ་པ་ཞེས་བཞག་སྟེ། འདིར་དོན་
ཞེས་པ་ཡུལ་ལ་ཟེར་ཞིང་སུའི་ཡུལ་སྙམ་ན་དམ་པའི་དོན་དེ་དམ་པའི་ཡུལ་ལོ། །དམ་པ་གང་ན་
འགྲེལ་བར་ཡེ་ཤེས་དམ་པ་ཞེས་ཏེ། ཐེག་ཆེན་འཕགས་པ་རྣམས་ཀྱི་འཇིག་རྟེན་ལས་འདས་པའི་
ཡེ་ཤེས་མཉམ་བཞག་རྣམ་པར་མི་རྟོག་པའི་བློ་སྟེ། དེའི་དངོས་ཀྱི་དམིགས་ཡུལ་ཡིན་པས་དམ་
པའི་དོན་ཞེས་བློ་བསྟན་སོགས་མཁས་མང་དུ་མས་བཤད་དོ། ། །
དེ་ཡང་རྣམ་རྟོག་གི་སྤྲོས་པ་ཐམས་ཅད་དང་བྲལ་བར་བྱས་ནས་ཆོས་རྣམས་ཀྱི་གནས་ལུགས་
དེ་བཞིན་ཉིད་ལ་བསྒོམ་པ་གོམས་པའི་སྟོབས་ཀྱིས། གོམས་བྱ་གནས་ལུགས་དེ་བཞིན་ཉིད་མངོན་
247



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
སུམ་དུ་གསལ་བར་སྣང་བས་སོ་སོ་རང་རིག་པའི་ཡེ་ཤེས་འབྱུང་བས་དེ་དེའི་དམིགས་རྐྱེན་དང་
དངོས་ཀྱི་དམིགས་ཡུལ་དུ་འཐད་ལ། ཆོས་རྣམས་ཀྱི་གནས་ལུགས་ལས་ཕྱིན་ཅི་ལོག་ཏུ་འཛིན་པ་
ཤིན་ཏུ་གོམས་པར་བྱས་ཀྱང་དེས་སྟོབས་ཀྱི་ཡེ་ཤེས་དེ་མི་འབྱུང་བས། སྐབས་འདིར་ཆོས་བརྫུན་
པ་ཀུན་རྫོབ་པ་རྣམས་ཡེ་ཤེས་དེའི་དངོས་ཀྱི་སྤྱོད་ཡུལ་དུ་མི་འཆད་པའི་རྒྱུ་མཚན་དེ་ཡིན་ཞིང་། དེ་
ལྟར་མ་ཡིན་ན་སངས་རྒྱས་རྣམས་ཀྱི་འཇིག་རྟེན་ལས་འདས་པའི་ཡེ་ཤེས་ཀྱི་ཤེས་བྱ་ཐམས་ཅད་
མཁྱེན་པར་བཤད་པ་དང་འགལ་བར་འགྱུར་བ་སོགས་བརྗོད་པར་བྱ་བ་ལ་མང་སྟེ་ངག་ལས་ཤེས་
དགོས་སོ། །
ཡང་ཐོབ་པ་དོན་དམ་པ་ནི་མྱ་ངན་ལས་འདས་པ་ཞེས་པ་ལ་སྤྱིར་ཐོབ་བྱའི་མྱང་འདས་ནི་
གནས་སྐབས་དང་མཐར་ཐུག་གི་ཐོབ་བྱ་ལ་དགོངས་ནས་ཐེག་པ་གསུམ་གྱི་མྱང་འདས་སུ་གསུངས་
ཀྱང༌། སྐབས་འདིར་སྒྲིབ་པ་ཐམས་ཅད་སྤངས་པའི་ཤིན་ཏུ་དྲི་མ་མེད་པའི་དེ་བཞིན་ཉིད་མི་གནས་
པའི་མྱང་འདས་ཏེ། དེ་ནི་ཐོབ་པ་དོན་དམ་པ་ཡིན་ཏེ། དེ་དོན་དམ་ཆེད་དུ་བྱ་བའི་ཡུལ་དུ་བྱས་ཏེ་
གྲངས་མེད་གསུམ་ལ་སོགས་པར་ལམ་བསྒོམ་པས་ཐོབ་བྱའི་དོན་དུ་གཉེར་བྱའམ་དགོས་པ་ཡང་
ཡིན་ལ། འདུས་བྱས་མ་བྱས་ཀྱི་ཆོས་རྣམས་ཀྱི་མཆོག་ཡིན་པས་དམ་པ་ཡང་ཡིན་པའི་ཕྱིར་རོ། ། །
དེ་འདྲའི་མྱང་འདས་དེ་སྒྲུབ་བྱེད་དུ་གྱུར་བའི་ལམ་གྱི་བདེན་པ་ནི། སྒྲུབ་པ་དོན་དམ་པ་སྟེ་
དེའི་དོན་ཏེ་ཡུལ་དུ་ཞུགས་པའི་དེ་བཞིན་ཉིད་དེ། ཆོས་ཐམས་ཅད་ཀྱི་གནས་ལུགས་དེ་ཁོ་ན་ཉིད་
ཡིན་པས་དམ་པ་ཡིན་ཞིང་། དེ་ཇི་ལྟ་བ་བཞིན་མཐོང་བར་བསྒྲུབ་པས་སྒྲུབ་པ་དོན་དམ་པའི་བརྗོད་
པའམ། སྔར་བཤད་པའི་མྱང་འདས་དེ་མཐར་ཐུག་གི་ཆེད་དུ་བྱ་བའི་དོན་རྣམས་ཡུལ་དེ་དགོས་
པའམ་ཐོབ་བྱ་དང་། སྔར་བཤད་ལྟར་མཆོག་ཡང་ཡིན་ཞིང་དེས་བསྒྲུབ་པར་བྱེད་པས་སྒྲུབ་པ་དོན་
དམ་པར་བཤད་པ་སྟེ་མཁས་མཆོག་བློ་བརྟན་གྱི་དགོངས་པའོ། །
རྣམ་གྲངས་མ་ཡིན་པའི་བདེན་པ་གཉིས་ཀྱི་དབང་དུ་བྱས་ན། དང་བོ་གཉིས་དོན་དམ་པའི་
བདེན་པ་མཚན་ཉིད་པ་ཡིན་ཞིང་། གསུམ་པ་ནི་རྣམ་གྲངས་པའི་དོན་དམ་པ་སྟེ་ཡང་དག་པའི་ཀུན་
རྫོབ་པོ། དབུ་མ་སྣང་བར་འདི་ལྟར་ཆོས་དང་གང་ཟག་ལ་བདག་མེད་པའི་མཚན་ཉིད་ཀྱིས་དེ་ཁོ་ན་
ཉིད་ནི་རིགས་པ་དང་ལྡན་པས་དམ་པ་ཡིན་ཞིང་དོན་ཀྱང་དེ་ཡིན་ཏེ། སྒྲིབ་པ་སྤོང་བ་དོན་དུ་གཉེར་
248



L
ཉ་དབོན་ཀུན་དགའ་དཔལ། ། གཞི་ལམ་འབྲས་གསུམ་ལས་བརྩམས་པའི་དྲིས་ལན། ། པོད་གསུམ་པ།
བ་རྣམས་ཀྱིས་རྟོགས་པར་བྱ་བའི་ཆེད་དུ། དོན་དུ་གཉེར་བར་བྱ་བ་ཡིན་པའི་ཕྱིར་དང་ཡེ་ཤེས་དམ་
པ་ཕྱིན་ཅི་མ་ལོག་པའི་དོན་ཏེ་ཡུལ་ཡིན་པའི་ཕྱིར་དོན་དམ་པ་ཞེས་བྱའོ། །དེའི་ཡུལ་ཅན་འཇིག་
རྟེན་ལས་འདས་པའི་ཡེ་ཤེས་གང་ཡིན་པ་དེ་ཡང་ཚིག་གི་དོན་དེ་གཞན་དུ་སྦྱར་བའི་སྒོ་ནས། དེར་
ཐ་སྙད་གདགས་སོ་ཞེས་པ་ནས་དོན་ཆེན་པོ་སྒྲུབ་པར་བྱེད་པས་དམ་པའི་སྒྲར་བརྗོད་པར་བྱ་བར་
འོས་པ་ཉིད་དོ་ཞེས་སོ། །
དེ་ལྟར་ན་སྐབས་འདིར་དོན་དམ་དུ་ཡོད་ཞེས་པའི་དོན་ནི། དོན་དམ་དེ་ཉིད་དུ་གནས་ཀྱི་
ཀུན་རྫོབ་མ་ཡིན་ཞེས་པ་དང་། དོན་དམ་པའི་བདེན་པ་ཞེས་པའི་དོན་ཡང་དོན་དམ་པ་ཉིད་ཡིན་
པར་བདེན་པས་དེ་ལྟར་བརྗོད་པ་སྟེ། དབུ་མ་བདེན་གཉིས་སུ། དོན་དམ་པར་བདེན་པ་ནི་དོན་
དམ་པར་བདེན་པས་ཏེ། དེ་ནི་རིགས་པའི་རྗེས་སུ་འགྲོ་བ་ཅན་གྱི་བདེན་པ་ཉིད་ཅེས་བྱ་བའི་ཐ་
ཚིག་གོ་ཞེས་པ་ལྟར་རོ། །དེས་ན་དཔྱད་ན་དོན་དམ་པར་མ་གྲུབ་ཡང་ཆོས་རྣམས་ཀྱི་གནས་ལུགས་
དེ་ཁོ་ན་ཉིད་མངོན་དུ་མ་གྱུར་གྱི་བར་དུ་སྐྱེས་བུ་མི་སླུ་བས་སམ། དེ་མངོན་སུམ་དུ་གྱུར་རྗེས་སུའང་
ས་བོན་གྱིས་མྱུ་གུ་སྐྱེས་པ་ལྟ་བུའི་རྒྱུ་འབྲས་བུ་བསྐྱེད་པར་བྱ་བ་བྱེད་པའི་རིགས་པ། མྱུ་གུ་དེ་ས་
བོན་རྒྱུ་རུ་ཡོད་པ་ལ་ལྟོས་ནས་འབྱུང་བ་ལྟ་བུ་ལྟོས་པའི་རིགས་པ། སྒྲ་མི་རྟག་སྟེ་བྱས་པའི་ཕྱིར་
བུམ་པ་བཞིན་ཞེས་པའི་རྟགས་དང་དཔེ་ལྟ་བུ་འཐད་པ་སྒྲུབ་པའི་རིགས་པ་དང་། མེ་ཚ་བ་ལྟ་བུ་
ཆོས་ཉིད་ཀྱི་རིགས་པ་སྟེ། རིགས་པ་རྣམ་པ་བཞིས་བསྒྲུབ་པའི་ཀུན་རྫོབ་པའི་ཆོས་དེ་རྣམས་ཀྱང་
རིགས་པའི་སྒྲུབ་པ་ལྟར་གནས་པའི་ཀུན་རྫོབ་ཏུ་བདེན་པའམ་ཀུན་རྫོབ་ཀྱི་བདེན་པ་ཡིན་ཞིང་།
ཆོས་རྣམས་ཀྱི་གནས་ལུགས་དེ་ཁོ་ན་ཉིད་དཔྱོད་པའི་རིགས་པ་རྣམ་དག་གིས་དཔྱད་བཟོད་ཀྱི་དོན་
ནི་དོན་དམ་པའི་བདེན་པ་སྟེ། འཇིག་རྟེན་ལས་འདས་པའི་ཡེ་ཤེས་དམ་པས་མངོན་དུ་བྱེད་པའི་དེ་
ཁོ་ན་ཉིད་མཐར་ཐུག་པ་ཡིན་པའི་ཕྱིར་རོ། །
གལ་ཏེ་དོན་དམ་པའི་བདེན་པ་དེ་དོན་དམ་དཔྱོད་བྱེད་ཀྱི་རིགས་པས་དཔྱད་བཟོད་ཡིན་ན་
བློའི་ཡུལ་དུ་གྲུབ་པར་ཐལ་བར་གྱུར་བ་ལས། དེ་ལྟར་ཡང་མ་ཡིན་ཏེ་བདེན་པ་གཉིས་བསྟན་པའི་
མདོ་ལས། དོན་དམ་པའི་བདེན་པ་ནི་ཅི་ཙམ་དུ་ཐམས་ཅད་མཁྱེན་པའི་ཡེ་ཤེས་རྣམ་པ་ཐམས་ཅད་
ཀྱི་མཆོག་དང་ལྡན་པའི་ཡུལ་ལས་འདས་པ་ཡིན་ནོ་ཞེས་དང༌། ཤེར་ཕྱིན་སུམ་བརྒྱ་བར། ཆོས་ཉིད་
249



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཤེས་བྱ་མ་ཡིན་ཏེ། །དེ་ནི་རྣམ་པར་ཤེས་མི་ནུས། །ཞེས་དང་དབུ་མ་རྩ་ཤེར། སེམས་ཀྱི་སྤྱོད་ཡུལ་
ལྡོག་པས་སོ། །ཞེས་སོགས་དང་སྤྱོད་འཇུག་ཏུ། དོན་དམ་བློ་ཡི་སྤྱོད་ཡུལ་མིན། །བློ་ནི་ཀུན་རྫོབ་
ཡིན་པར་འདོད། །ཅེས་སོགས་དུ་མ་དང་འགལ་ལོ་ཞེ་ན། ལུང་གི་དོན་སྒྲ་ཇི་བཞིན་པར་ཁས་ལེན་
ཅིང་དབུ་མ་བའི་མཆོག་འདི་དབུ་མ་ཐལ་འགྱུར་བ་ཡིན་ཞེས་སྨྲ་བ་མོད་ མང་པོ ཞིག་ན་རེ། རིགས་
པས་དཔྱད་པ་ན་ཅིར་ཡང་གྲུབ་པ་མེད་པས་དོན་དམ་དཔྱོད་བྱེད་ཀྱི་རིགས་པས་དཔྱད་བཟོད་བྱ་བ་
གཏན་ནས་མེད་དོ། །བློའི་ཡུལ་དུ་གྱུར་ན་ནི་སྤྲོས་པར་འགྱུར་ཏེ་སྤྲོས་པས་ཡུལ་དུ་བྱས་པའི་ཕྱིར་་་་་
རོ༑ ༑ཁྱབ་སྟེ་ཡུལ་ཡུལ་ཅན་ལྟོས་ནས་བཞག་པ་ཡིན་ལ་ལྟོས་ཆོས་ཐམས་ཅད་རང་བཞིན་མེད་
པའི་ཕྱིར་རོ། །དེའི་ཕྱིར་དོམ་དམ་པའི་བདེན་པ་ཡང་ཀུན་རྫོབ་དུ་ཡོད་ཀྱི་དོན་དམ་པར་གྲུབ་པ་
མེད་དོ། ། །
དེས་ན་ཡུལ་ཅིར་ཡང་མ་གྲུབ་པ་ལ་བློས་ཅིར་ཡང་མི་འཛིན་པ་ཙམ་ལ་མཉམ་བཞག་ཏུ་
བརྗོད་ཅིང་འགའ་ཡང་མཐོང་བ་མེད་པ་ལ་དེ་ཁོ་ན་མཐོང་བ་ཞེས་བཏགས་ཀྱི། དེ་ཁོ་ན་ཉིད་ཞེས་
བྱ་བའི་མཐོང་རྒྱུ་ཞིག་ཡོད་ནས་དེ་མཐོང་བར་གསུངས་པ་མ་ཡིན་ནོ། །དེ་ལྟར་ན་ཀུན་རྫོབ་པའམ་
དོམ་དམ་གང་དུ་ཡང་རུང་བདེན་པ་ཞེས་བྱ་བ་ཅུང་ཟད་ཀྱང་གྲུབ་པ་མེད་དེ། ཆོས་ཐམས་ཅད་སྤྲོས་
བྲལ་ཡིན་པའི་ཕྱིར་རོ། །དེའི་ཕྱིར་སྔར་དྲངས་པའི་ལུང་དེ་རྣམས་དང་བདེན་པ་གཉིས་བསྟན་པའི་
མདོར། དོན་དམ་པའི་བདེན་པ་ནི་གང་ལ་སེམས་ཀྱི་རྒྱུ་བ་ཡང་མེད་ན་ཡི་གེ་རྣམས་ལྟ་ཅི་སྨོས་ཞེས་
དང༌། མདོ་ལས། ཇི་སྲིད་སེམས་ནི་འཇུག་གི་བར། །དེ་སྲིད་བདུད་ཀྱི་སྤྱོད་ཡུལ་ལོ། །ཞེས་སོགས་
མཐའ་ཡས་པར་གསུངས་པ་རྣམས་ཀྱིས་དོན་དམ་པའི་བདེན་པ་བློའི་ཡུལ་ལས་འདས་པར་གྲུབ་པོ་
ཞེ་ན། དེ་ལྟར་ན་དོན་དམ་པའི་བདེན་པ་གཏན་ནས་མེད་པར་ཐལ་བར་འགྱུར་ཏེ། ཐམས་ཅད་
མཁྱེན་པའི་ཡེ་ཤེས་ཀྱིས་མ་གཟིགས་པའི་ཕྱིར་ཏེ། མདོ་ལུང་གསེར་གླིང་བས་དྲངས་པར། སངས་
རྒྱས་རྣམས་ལ་ནི་མ་གཟིགས་པའམ་མ་མཁྱེནན་པ་ཅི་ཡང་མི་མངའོ། །ཞེས་སོགས་ཤན་ཏུ་མང་
ཞིང་། དཔལ་ཆོས་ཀྱི་གྲགས་པས། ཐམས་ཅད་གཟིགས་པའི་གཟིགས་པ་ལོག་པས་ནི། །ཐམས་
ཅད་དུ་མེད་པར་གོ་བར་བྱེད་དོ། །ཞེས་སོགས་ཡིད་ཆེས་པའི་ལུང་མང་ངོ༌། ། །
མི་གནས་པའི་མྱང་འདས་མཐར་ཐུག་ཀྱང་མེད་པར་ཐལ་བར་འགྱུར་རོ། །ཁྱབ་སྟེ། གཅིག་
250



ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ། །
ཁོ་ན་དོན་དམ་པའི་བདེན་པ་སྟེ་མི་བསླུ་བའི་ཆོས་ཅན་གྱི་མྱ་ངན་ལས་འདས་པའོ། །ཞེས་བཤད་དོ།།
དེ་ཡང་འདོད་ན་རྫོགས་པའི་སངས་རྒྱས་ཡང་མེད་པར་འགྱུར་ཞིང༌། འདོད་ན་ཆོས་དང་དགེ་འདུན་
དཀོན་མཆོག་ཡང་མེད་པར་འགྱུར་བ་སོགས་མཐའ་ཡས་སོ། །གཞན་ཡང་བརྫུན་པ་ཀུན་རྫོབ་པ་
ཡང་མེད་པར་ཐལ་བར་འགྱུར་ཏེ། བདེན་པ་དོན་དམ་པ་ཞེས་བྱ་བ་ཅུང་ཟད་ཀྱང་གྲུབ་པ་མེད་ཅིང་
བདེན་བརྫུན་དང་། དོན་དམ་ཀུན་རྫོབ་ཅེས་པའང་ཕན་ཚུན་ལྟོས་ནས་བཞག་ཅིང་། ལྟོས་ཆོས་
ཐམས་ཅད་ཅིར་ཡང་གྲུབ་པ་མེད་ཅེས་པ་འདི་རྣམས་ཁྱེད་ཀྱི་རྩ་བའི་གྲུབ་མཐའ་ཡིན་པའི་ཕྱིར་རོ།།
ཞེས་ཁས་བླངས་འགལ་བའི་སྐྱོན་དང་ངེས་པའི་དོན་གྱི་ལུང་རིགས་ཀྱི་གནོད་པ་དུ་མ་ཡོད་དོ། ། །
ཡང་དོན་དམ་ཡང་རིགས་པས་དཔྱད་མི་བཟོད་ཅིང་རིགས་པས་དཔྱད་བཟོད་པའི་ཆོས་མེད་
ཅེས་པ་མི་འཐད་དེ། ཕྱི་དང་ནང་གི་དངོས་པོ་འདི་རྣམས་གཅིག་དང་དུ་བྲལ་རྡོ་རྗེ་གཟེགས་མ་ལ་
སོགས་པའི་ཐལ་རང་གི་རིགས་པའམ་རྒྱུ་མཚན་མཚུངས་པའི་མགོ་སྙོམས་ལ་སོགས་པའི་ཐལ་
འགྱུར་གྱི་རིགས་པའི་སྟོབས་མི་བཟོད་པས། དེ་དག་གིས་དཔྱད་ན་བདེན་པའི་དངོས་པོའམ་རང་
བཞིན་མེད་པའི་ཕྱིར་ཀུན་རྫོབ་རིགས་པས་དཔྱད་པའི་མི་བཟོད་ཞེས་བྱ་ལ། ཆོས་རྣམས་ཀྱི་གནས་
ལུགས་དེ་ཁོ་ན་ཉིད་དེ་ལ་ནི་རིགས་པ་གང་གིས་ཀྱང་གནོད་པ་མི་འབབ་ཅིང་། འཇིག་རྟེན་ལས་
འདས་པའི་ཡེ་ཤེས་དམ་པས་ཇི་ལྟ་བ་བཞིན་གཟིགས་པའི་ཆོས་ཉིད་ཡིན་པས། དེ་ཙམ་ལ་དོན་
དམ་རིགས་པས་དཔྱད་བཟོད་དུ་འདོད་ཀྱི་དེ་ལས་མ་གཏོགས་པའི་རིགས་པས་དཔྱད་བཟོད་ཀྱི་
དོན་དམ་ཅི་ཡང་ཁས་མི་ལེན་ནོ། །དེ་ཙམ་ཞིག་ལ་ཁྱོད་བསྙོན་འདེབས་ན་ནི་འདེབས་ལ་རག་ལས་
ཏེ་གནོད་བྱེད་ནི་ཤིན་ཏུ་མང་ངོ༌། །
གཞན་ཡང་བློའི་ཡུལ་དུ་གྱུར་བས་སྤྲོས་པ་ཡིན་ན་སངས་རྒྱས་ཀྱི་ངོ་བོ་ཉིད་སྐུ་ཡང་སྤྲོས་པར་
འགྱུར་ལ། འདོད་ན་དེ་ཁོ་ན་ཉིད་དམ་ཆོས་ཉིད་སྤྲོས་བྲལ་ཡིན་པར་འདོད་པའང་ཉམས་སོ། །ངོ་བོ་
ཉིད་ཀྱི་སྐུ་སངས་རྒྱས་ཀྱིའང་ཡུལ་མ་ཡིན་ན་གཏན་ནས་མེད་པར་འགྱུར་ཞིང་། འདོད་ན་སྐུ་གཞན་
རྣམས་ཡང་མེད་པར་འགྱུར་ལ་ཡོད་ཀྱང་མ་མཁྱེན་ན། དེས་མ་མཁྱེན་པའམ་མ་གཟིགས་པ་མེད་
ཅིང་བཤད་པ་དང་འགལ་ཞེས་བླ་མ་གསེར་གླིང་བས་བཀོད་པ་ལྟར་གྱི་སྐྱོན་འབྱུང་ངོ༌། །ཡང་ལྟོས་
ཆོས་ཐམས་ཅད་ཅིར་ཡང་གྲུབ་པ་མེད་པ་ཡིན་ན། ལས་དགེ་སྡིག་སོགས་ཀྱི་རྒྱུ་དང་ཚོར་བ་བདེ་
25



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
སྡུག་སོགས་ཀྱི་འབྲས་བུ་ཅར་ཡང་གྲུབ་པ་མེད་པར་ཐལ་བར་འགྱུར་ཏེ། རྒྱུ་འབྲས་སམ་བྱ་བྱེད་
སོགས་ཐམས་ཅད་ཡང་ལྟོས་ནས་བཞག་པའི་ཕྱིར་རོ། །གསུམ་ག་ཁྱེད་ཀྱིས་ཁས་བླངས་སོ། །
གལ་ཏེ་དོན་དམ་པར་ཞེས་པའི་ཁྱད་པར་གྱི་ཚིག་ལ་ལྟོས་ནས་དེ་ལྟར་འདོད་དོ་ཞེ་ན། དེ་ནི་
དབུ་མ་རང་རྒྱུད་པའི་ལུགས་ཡིན་པས་དམན་ཞིང་དབུ་མའི་མཆོག་ཁྱེད་ཐལ་འགྱུར་བ་དེ་ལྟར་མི་
འདོད་ཅེས་སྨྲ་བ་མ་ཡིན་ནམ། ཡང་དོན་དམ་མམ་དོན་དམ་པའི་བདེན་པ་དེ་ཀུན་རྫོབ་ཏུ་ཡོད་ཀྱི་
དོན་དམ་དུ་ཡོད་པ་མ་ཡིན་ཞེས་པའང་མི་འཐད་དེ། སྔར་བཤད་པ་ལྟར་ཡང་དག་པ་མ་ཡིན་པའི་
རྣམ་རྟོག་དུ་གྱུར་བའི་ཁམས་གསུམ་གྱིས་བསྡུས་པའི་སེམས་སེམས་བྱུང་དང༌། མིང་ཚིག་ཡི་གེའི་
ཚོགས་ཀྱི་སྒྲས་དེ་དེ་འདྲའི་ཤེས་བརྗོད་དང་། དེ་དག་གིས་བརྟགས་ཤིང་བཞག་པའི་སྤྱོད་ཡུལ་ཏེ།
དེ་རྣམས་གང་རུང་ཡོད་པར་འགྱུར་ཏེ། དོན་དམ་དུ་མེད་ཀྱི་ཀུན་རྫོབ་ཏུ་ཡོད་པའི་ཕྱིར་ཏེ། དེ་དག་
ལས་མ་གཏོགས་པའི་ཀུན་རྫོབ་བམ་ཀུན་རྫོབ་པ་གཞན་མི་རྙེད་པའི་ཕྱིར་རོ། །
དེ་བས་ན་ཕྱོགས་སྔ་དེའི་བློ་རྩེ་གཏད་པའི་དོན་ལ་ཞིབ་ཏུ་དཔྱད་ན་དོན་དམ་པར་གྲུབ་པ་ནི་
ཅི་ཡང་མེད་སྙམ་དུ་བསམས་ཤིང་། དོན་དམ་པ་ཞེས་སམ་དོན་དམ་པའི་བདེན་པ་ཞེས་པའི་ཐ་སྙད་
འཇུག་པ་ལ་བསྙོན་མ་ནུས་ཏེ། རྒྱུ་མཚན་དེ་ཙམ་ཞིག་བློ་ཡུལ་དུ་བཞག་ནས་དོན་དམ་མམ་དོན་
དམ་པའི་བདེན་པ་ཀུན་རྫོབ་ཏུ་ཡོད་ཅེས་ཁས་ལེན་པར་ཟད་མོད། དེ་ལྟའོ་ཞེ་ན་དེའི་ཕྱིར་དོན་དམ་
མམ་དོན་དམ་པའི་བདེན་པ་ཞེས་འཛིན་པའི་རྣམ་རྟོག་དང་། བརྗོད་པའི་ཐ་སྙད་རྣམས་ཀུན་རྫོབ་
ཏུ་ཡོད་ཀྱི་དོན་དམ་དུ་ཡོད་པ་མ་ཡིན་ནོ་ཞེས་པའི་དོན་ཉིད་དུ་འགྱུར་གྱི། དོན་དམ་མམ་དོན་དམ་
པའི་བདེན་པ་ཉིད་ཀུན་རྫོབ་ཏུ་ཡོད་ལ་དོན་དམ་དུ་མེད་ཞེས་པའི་དོན་དུ་མ་སོང་བས་སྨྲས་པའི་
ཚིག་དོན་མ་གོ་བའི་ཡུས་མ་ཆེ་ཨང་། དེ་ལྟར་མ་ཡིན་པར་དོན་དམ་མམ་ཆོས་ཉིད་དེ་བཞིན་ཉིད་
སོགས་དེ་ཡིན་ཚུལ་ལ་དོན་དམ་བདེན་པ་ཡིན་མོད་ཡོད་ཚུལ་ནི་དོན་དམ་དུ་གྲུབ་པ་མ་ཡིན་གྱི་ཀུན་
རྫོབ་ཏུ་ཡོད་པ་ཙམ་ཡིན་ན། ཆོས་ཅན་ཀུན་རྫོབ་པ་རྣམས་ཀྱང་ཡིན་ཚུལ་ལ་ཀུན་རྫོབ་པ་ཡིན་ཞིང་
ཡོད་ཚུལ་ལ་དོན་དམ་དུ་ཡོད་པར་ཐལ་བར་འགྱུར་ཏེ། དོན་དམ་མམ་དེ་བཞིན་ཉིད་སོགས་དེ་ཡིན་
ཚུལ་དོན་དམ་བདེན་པ་ཡིན་པ་ལ་ཡོད་ཚུལ་ཀུན་རྫོབ་ཏུ་ཡོད་ཅིང་། དེ་ལྟར་ན་རྒྱུ་མཚན་ངེས་པར་
མཚུངས་པའི་ཕྱིར་རོ། །འདོད་པར་མི་ནུས་ཏེ། ཁས་བླང་བ་དང་ཡང་འགལ་ཞིང་ལུང་རིགས་ཀྱི་
252



པོད་གསུམ་པ།
ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
གནོད་བྱེད་ཤིན་ཏུ་མང་ངོ༌། །
དེས་ན་དོན་དམ་དོན་དམ་དུ་ཡོད། ཀུན་རྫོབ་ཀུན་རྫོབ་དུ་ཡོད། དོན་དམ་པའི་བདེན་པ་
དོན་དམ་པར་བདེན་ཀུན་རྫོབ་ཀྱི་བདེན་པ་ཀུན་རྫོབ་པར་བདེན་དེ། སྔར་བཤད་པ་ལྟར་ཇི་ལྟ་བར་
སྐྱེ་བོ་རྣམས་མ་བསླུས་ཤིང་སླུ་བར་མི་བྱེད་པས་བདེན་ཞེས་པ་སྟེ། བདེན་ཞེས་པའི་མིང་ཙམ་ལ་
སྐྲག་པར་མི་བྱའོ། །དེའི་ཀུན་རྫོབ་ཏུ་ཡང་བདེན་པ་མེད་ན་འབྲས་བུ་དོན་གཉེར་གྱི་སྐྱེ་བོ་གང་གིས་
ཀྱང་འདོད་བྱའི་དོན་ཐོག་པ་མེད་པར་ཐལ་བར་འགྱུར་བ་དང་། སོ་སྐྱེའི་ཤེས་པ་ཐམས་ཅད་འཛིན་
སྟངས་དོན་དང་མི་མཐུན་པ་ཁོ་ནར་འགྱུར་ཞིང་། དེ་ལྟར་འདོད་ན་མཐོ་རིས་དང་ཐར་བ་དོན་གཉེར་
གྱི་སོ་སྐྱེ་གང་གིས་ཀྱང་མཐོ་རིས་དང་ཐར་བའི་ཐབས་དང་ཐབས་མིན་ལ་བླང་དོར་མ་འཆོལ་བར་
འཇུག་པའང་མེད་པར་འགྱུར་རོ། །
ཡང་སོ་སོའི་སྐྱེ་བོ་རྣམས་ལ་ཀུན་རྫོབ་ཙམ་དུ་ཡང་མ་རྨོངས་པར་སེམས་རང་བཞིན་པར་
གནས་མི་གནས་ཀྱི་ཁྱད་པར་ཡང་མེད་པར་འགྱུར། མིང་ཚིག་ཡི་གེ་སོགས་ཀྱི་སྒྲ་སོགས་ཀྱིས་བདེན་
ཚིག་མི་སྲིད་པར་འགྱུར་ཞིང་། འདོད་ན་སྨྲ་བ་ཐམས་ཅད་བརྫུན་དུ་ཐལ་བར་འགྱུར་བ་སོགས་སྐྱོན་
མཐའ་ཡས་སོ། །གལ་ཏེ་མདོ་བསྟན་བཅོས་དུ་མར་འདུ་བྱེད་ཐམས་ཅད་བརྫུན་པ་མི་བདེན་པ་སླུ་
བའི་ཆོས་ཅན་གསོག་གསོབ་ཅེས་སོགས་གསུངས་པ་དང་འགལ་ལོ་ཞེ་ན། དོན་བྱེད་ནུས་པའི་
དངོས་པོ་འདི་རྣམས་ཀུན་རྫོབ་ཏུ་ཡང་བརྫུན་པ་སླུ་བ་ལ་སོགས་ལ་དགོངས་པ་མིན་གྱི་དོན་དམ་
པར་དཔྱད་ན་མི་བདེན་པས་དོན་དམ་པའི་གནས་ཚུལ་གྱི་དབང་དུ་མཛད་ནས་དེ་སྐད་གསུངས་པ་
སྟེ༑ དབུ་མ་སྣང་བར། འོན་ཏེ་མི་བདེན་པའི་དོན་ཀུན་རྫོབ་ཡིན་ནོ་ཞེ་ན་ཞེས་པའི་རྩོད་ལན་གྱི་
སྐབས་སུ། དེ་ཡང་བདེན་པའི་སྒྲའི་དོན་མངོན་པར་མི་ཤེས་པ་ཁོ་ནས་གླེངས་པ་ཡིན་ཏེ། འདི་ལྟར་
འཁྲུལ་བའི་བློ་ནི་ཀུན་རྫོབ་ཡིན་ནོ། །ཞེས་སྔར་བསྟན་ཟིན་ཏོ། །དེ་ནི་བརྫུན་པའི་རྣམ་པས་ཉེ་བར་
འཛིན་པ་སྣང་བའི་ཕྱིར་མི་བདེན་པ་ཞེས་བྱའོ། །
དེ་ཡང་ཡང་དག་པར་བདེན་པ་མ་ཡིན་ཡང་། བདེན་པའི་ངོ་བོ་ལྟ་བུར་གྲགས་པས་དེའི་ཕྱིར་
དེ་དག་གི་བསམ་པའི་དབང་གིས་དེ་ལ་བདེན་པའོ། །ཞེས་དེ་ལ་མིང་དུ་འདོགས་པར་མཛད་དེ།
གང་གི་ཚེ་ཤེས་པ་དང་ཤེས་བྱ་ལ་སོགས་པ་ཐམས་ཅད་ཀུན་རྫོབ་པོ་ཞེས་བརྗོད་པ་དེའི་ཚེ་ཡང་
253



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
འཇིག་རྟེན་ལ་གྲགས་པའམ་ངོ་བོར་བདེན་པ་ཞེས་བྱ་ཡི། ཡང་དག་པའི་ཡེ་ཤེས་ཀྱི་ངོ་བོར་ནི་མ་
ཡིན་ཏེ། དེའི་ཕྱིར་ལྟོས་པའི་བྱེ་བྲག་གིས་སྒྲ་ཙམ་བཀོད་པའི་ཕྱིར་བདེན་པ་མ་ཡིན་པར་ཕན་ཚུན་
འགལ་བ་ཉིད་ནི་མ་ཡིན་ནོ་ཞེས་ཏེ། ཀུན་རྫོབ་ཏུ་བདེན་པ་དང་དོན་དམ་པར་བདེན་པ་མ་ཡིན་
ཞེས་ལེགས་པར་ཕྱེས་ནས་གསུངས་སྣང་ངོ༌། །དབུ་མ་བདེན་གཉིས་སུ། སྣང་དུ་འདྲ་ཡང་དོན་བྱེད་
དག །ནུས་པའི་ཕྱིར་དང་མི་ནུས་ཕྱིར། །ཡང་དག་ཡང་དག་མ་ཡིན་པའི། །ཀུན་རྫོབ་ཀྱི་ནི་དབྱེ་
བ་བྱས། །ཞེས་སོགས་རང་འགྲེལ་དང་འགྲེལ་བཤད་ཞི་འཚོས་མཛད་པར་གསལ་བར་བཤད་པ་
དང་། དབུ་མ་འཇུག་པར། གནོད་པ་མེད་པའི་དབང་བོ་དྲུག་རྣམས་ཀྱིས། །གཟུང་བ་གང་ཡིན་
འཇིག་རྟེན་གྱིས་རྟོགས་ཏེ། །འཇིག་རྟེན་ཉིད་ལ་བདེན་ཡིན་ལྷག་མ་ནི། །འཇིག་རྟེན་ཉིད་ལ་ལོག་
པར་རྣམ་པར་བཞག། ཅེས་སྣང་བ་ལྟར་དོན་བྱེད་ནུས་པའི་དངོས་པོ་འདི་རྣམས་འཇིག་རྟེན་ཀུན་
རྫོབ་ཏུ་བདེན་བར་གསུངས་སོ། །ལུང་གཞན་ཡང་ཡོད་མོད་མང་བས་འཇིགས་སོ། ། །
ཡང་ཡུལ་ཅིར་ཡང་མ་གྲུབ་པ་ལ་བློས་ཅིར་ཡང་མི་འཛིན་པ་ཙམ་ལ་མཉམ་བཞག་ཏུ་བརྗོད་
ཅེས་པའང་དཔྱད་དགོས་ཏེ། ཡུལ་ཀུན་རྫོབ་པ་རྣམས་དོན་དམ་པར་ཅིར་ཡང་གྲུབ་པ་མེད་པར་སོ་
སོར་རྟོགས་པའི་ཤེས་རབ་ཀྱིས་གཏན་ལ་ཕབ་ནས་རྣམ་རྟོག་གི་འཛིན་པ་མེད་པའི་ཏིང་ངེ་འཛིན་
ཁྱད་པར་ཅན་སྔར་བཤད་ཟིན་པ་དེ་ལྟ་བུ་ཞིག་རྣམ་དག་ལེགས་པའི་ལམ་དུ་གྱུར་བའི་མཉམ་
བཞག་ཡིན་ཞིང་། འགའ་ཡང་མཐོང་བ་མེད་པ་ནི་དེ་ཁོ་ན་ཉིད་མཐོང་བའི་ངོ་ཞེས་པའི་དོན་ཡང་ཁོ་
བོས་སྔར་གཏན་ལ་ཕབ་ཟིན་པ་ལྟར་ཡིན་གྱིས། བློ་རྩེ་གཏད་ས་མེད་པའི་ཁྱི་སྐད་ལ་རྒྱུག་གི་ཕྱོགས་
སྔ་འདི་ལྟར་ཡུལ་ཅིར་ཡང་མ་གྲུབ་ན་ལས་རྒྱུ་འབྲས་མ་གྲུབ་པར་ཐལ་བ་སོགས་སྐྱོན་དུ་མ་བཤད་
ཟིན་ཅིང་། བློས་ཅིར་ཡང་མི་འཛིན་པ་ཙམ་འདུ་ཤེས་མེད་པའི་སྙོམ་འཇུག་སོགས་ལམ་གོལ་བ་ཞི་
གནས་ལྟེངས་པོ་འགའ་ཞིག་མའང་ཡོད་པས་དེ་དག་ཀྱང་ཡང་དག་པའི་མཉམ་བཞག་ཏུ་འགྱུར་ལ།
འགའ་ཡང་མཐོང་བ་མེད་པ་ཙམ་དེ་ཁོ་ན་ཉིད་མཐོང་བ་ཡིན་ན་རི་བོང་རྭ་སོགས་ཀྱིས་མ་ངེས་ཞིང་།
མཐོང་བ་ལས་གཞན་པ་དེ་ཙམ་དེ་ཁོ་ན་ཉིད་མཐོང་བ་ཡིན་ན་ནི་བུམ་སོགས་ཀྱིས་མ་ངེས་སོ། །
ཡང་ཕྱིན་ཅི་ལོག་གམ་ཕྱིན་ཅི་མ་ལོག་པ་ཅི་ཡང་མི་འཛིན་པའམ། གང་ཡང་མ་མཐོང་བའི་བློ་མི་
སྲིད་པའི་ཕྱིར་ན་རྟོག་དཔྱོད་ཅུང་ཟད་ཙམ་སྔོན་དུ་བཏང་ནས་གྲུབ་མཐའ་འཇོག་པ་འཐད་དེ། ཡུག་



ཉ་དབོན་ཀུན་དགའ་དཔལ། ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
པ་རྐྱང་གི་འདིར་མི་རིགས་སོ། །ཡང་མཐོང་རྒྱུ་གཅིག་ཡོད་ནས་དེ་ཁོ་ན་ཉིད་མཐོང་བར་གསུངས་
པ་མ་ཡིན་ཟེར་བའང་དཔྱད་དགོས་ཏེ། ཡུལ་ཀུན་རྫོབ་པ་རྣམས་དོན་དམ་པར་མཐོང་རྒྱུ་མེད་མོད།
དེ་ཙམ་གྱིས་མཐོང་བྱ་གཏན་ནས་མེད་པར་མི་འགྱུར་ཏེ། ཆོས་རྣམས་ཀྱི་དེ་ཁོ་ན་ཉིད་རང་བཞིན་
གྱིས་འོད་གསལ་བའི་ཆོས་དབྱིངས་དེ་འཇིག་རྟེན་ལས་འདས་པའི་ཡེ་ཤེས་དམ་པས་ལག་མཐིལ་
དུ་སྐྱུ་རུ་ར་ལྟར་མངོན་སུམ་དུ་གསལ་བར་གཟིགས་པའི་ཕྱིར། རི་བོང་གི་རྭ་མཐོང་ཀྱང་མེད་པས་
རྭ་དེས་དབེན་པའི་མགོ་བོ་མཐོང་བྱར་མེད་པར་མི་འགྱུར་བ་བཞིན། སོ་སོ་རང་རིག་ཡེ་ཤེས་སྤྱོད་
ཡུལ་བ། །ཞེས་སོགས་དང་རྒྱུ་བླར། ཆོས་དབྱིངས་རང་བཞིན་གང་ཡིན་དེ་རྟོགས་པ། །མཉམ་པར་
བཞག་པའི་རྣལ་འབྱོར་བ་ཡི་མཐོང་། །ཞེས་སོགས་ལུང་མང་ངོ༌། །
གལ་ཏེ་དོན་དམ་པར་ཅིར་ཡང་མ་མཐོང་བའི་བློ་ཙམ་དེ་ཁོ་ན་ཉིད་མཐོང་བར་འདོད་དོ་ཞེ་ན།
ལོག་ཤེས་ཐམས་ཅད་ཀྱང་དེ་ཁོ་ན་ཉིད་མཐོང་བར་ཐལ་བར་འགྱུར་རོ། །དེ་བས་ན་སྔར་གཏན་ལ་
ཕབ་པ་ལྟར་ཤེས་པར་བྱའོ། །དེའི་ཕྱིར་དོན་དམ་བློའི་ཡུལ་ལས་འདས་པར་སྟོན་པ་ལྟ་བུའི་ལུང་
དང་པོ་དོན་དམ་པའི་བདེན་པ་རྣམ་མཁྱེན་གྱི་ཡུལ་ལས་འདས་པར་བསྟན་པ་དེ་ཡང་སྒྲ་ཇི་བཞིན་པ་
མ་ཡིན་ཏེ། སྒོ་ལྔའི་དབང་ཤེས་ཀྱི་ཡུལ་གཟུགས་སོགས་གཟུང་ཡུལ་དུ་བྱས་ནས་འཛིན་པ་ལྟར།
དོན་དམ་པའི་བདེན་པ་དེ་རྣམ་མཁྱེན་གྱི་གཟུང་ཡུལ་གྱི་དངོས་པོར་ཡོད་པ་ལས་འདས་ཞེས་པའི་
དོན་ཏེ། དབུ་མ་སྣང་བར་དེ་ཡང་འཇིག་རྟེན་ལས་འདས་པའི་ཡེ་ཤེས་དམ་པ་རྟོག་པའི་དྲྭ་བ་མ་
ལུས་པ་དང་བྲལ་བའི། ཆོས་ཐམས་ཅད་སྣང་བ་མེད་པས་མི་དམིགས་པར་སོ་སོ་རང་གིས་རིག་
པར་འགྱུར་གྱི་དམིགས་པ་ནི་མ་ཡིན་ཏེ། ཇི་སྐད་དུ་ལྷའི་བུ་དོན་དམ་པ་ནི་ཅི་ཙམ་དུ་ཐམས་ཅད་
མཁྱེན་པའི་ཡེ་ཤེས་རྣམ་པ་ཐམས་ཅད་ཀྱི་མཆོག་དང་ལྡན་པའི་ཡུལ་ལས་ཀྱང་འདས་པ་ཡིན་ནོ། །
ཞེས་གསུངས་པ་ལྟ་བུའོ། །འདིས་ནི་ཡུལ་གྱི་དངོས་པོ་ལས་ཡང་དག་པར་འདས་པ་ཉིད་དུ་བསྟན་
པའི་ཕྱིར་དམིགས་པས་མཐོང་བ་འགོག་པར་བྱེད་དོ་ཞེས་ཏེ། ཡུལ་ཞེས་པ་གཟུང་བྱའི་དོན་དང་
དམིགས་པ་ཞེས་པ་དེ་བཟུང་ཡུལ་དུ་བྱས་ནས་འཛིན་པ་ལ་ཟེར་རོ། །དེ་བཞིན་དུ་སེམས་ཀྱི་སྤྱོད་
ཡུལ་ལྡོག་པའོ་ཞེས་དང་། སེམས་རྒྱུ་བ་ཡང་མེད་ཅེས་སོགས་དང་། དོན་དམ་བློའི་སྤྱོད་ཡུལ་མིན་
ཞེས་སོགས་འདི་ལྟ་བུའི་སེམས་དང་བློ་ཞེས་པ་རྣམས་ནི་ཡེ་ཤེས་རྣམ་ཤེས་སུ་ཕྱེ་བའི་རྣམ་ཤེས་ཀྱི་
255



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
དབང་དུ་བྱས་ནས། དེའི་དངོས་ཀྱི་སྤྱོད་ཡུལ་མིན་པར་བསྟན་པ་ཡིན་གྱི་ཡེ་ཤེས་ལ་སོགས་བློ་སྤྱིའི་
དབང་དུ་བྱས་ནས་བསྟན་པ་ནི་མ་ཡིན་ཏེ། རྩ་ཤེར། བརྗོད་བར་བྱ་བ་ལྡོག་པ་སྟེ། །སེམས་ཀྱི་སྤྱོད་
ཡུལ་ལྡོག་པའོ། །ཞེས་ཏེ་ཟླ་གྲགས་ཀྱིས། དེ་ཁོ་ན་ཉིད་དེ་ལ་ཞེས་པ་ནི། ཚིག་གི་ལྷག་མའོ་ཞེས་
དང་ཡང་རྩ་ཤེར། གཞན་ལས་ཤེས་མིན་ཞི་བ་དང་། །སྤྲོས་པ་རྣམས་ཀྱིས་མ་སྤྲོས་ལ། །རྣམ་རྟོག་
མེད་དོན་ཐ་དད་མིན། །དེ་དེ་ཁོ་ནའི་མཚན་ཉིད་དོ། །ཞེས་ཏེ་འགྲེལ་བ་ཟླ་བ་གྲགས་པས། གང་
གིས་ཕྱིར་མ་སྐྱེས་པ་དང་མ་འགགས་པའི་ཆོས་ཉིད་དེ་ཆོས་ཀྱི་ངོ་བོ་དང༌། ཆོས་ཀྱི་རང་བཞིན་མྱ་
ངན་ལས་འདས་པ་དང་མཚུངས་པར་བཞག་པ་དེའི་ཕྱིར་དེ་ལ་སེམས་མི་འཇུག་གོ །སེམས་མི་
འཇུག་ན་རྒྱུ་མཚན་སྒྲོ་འདོགས་པར་ག་ལ་འགྱུར་དེ་མེད་པའི་ཕྱིར་ཚིག་དག་འཇུག་པར་ག་ལ་འགྱུར་
ཞེས་དང་། གཞན་ལས་ཤེས་མིན་ཏེ་གཞན་གྱིས་བསྟན་པས་རྟོགས་པར་བྱ་བ་མ་ཡིན་གྱི། རང་
ཉིད་ཀྱི་རྟོགས་པར་བྱ་བ་ཡིན་ནོ་ཞེས་པའི་དོན་དེ་ཞེས་སོགས་དང་། སྤྲོས་པ་ནི་ངག་སྟེ་དོན་རྣམས་
སྤྲོ་བར་བྱེད་པའི་ཕྱིར་རོ། །སྤྲོས་པ་རྣམས་ཀྱི་མ་སྤྲོས་པ་ནི། ངག་གིས་མ་བརྗོད་པའོ། །དེ་ནི་རྣམ་
པར་རྟོག་པ་མེད་པའང་ཡིན་ཏེ། རྣམ་པར་རྟོག་པ་ནི་སེམས་ཀྱི་རྒྱུ་བ་ཡིན་ན། དེ་དང་བྲལ་བའི་
ཕྱིར་དེ་ཁོ་ན་ཉིད་དེ་ནི་རྣམ་པར་རྟོག་པ་མེད་པ་ཡིན་ནོ། །ཇི་སྐད་དུ། མདོ་ལས། དོན་དམ་པའི་
བདེན་པ་གང་ཞེ་ན། གང་ལ་སེམས་ཀྱི་རྒྱུ་བ་ཡང་མེད་ན། ཡི་གེ་རྣམས་ལྟ་སྨོས་ཀྱང་ཅི་དགོས་ཞེས་
གསུངས་སོ། །ཞེས་དང༌། རྒྱུད་བླར། ཕྲ་ཕྱིར་ཐོས་པའི་ཡུལ་མིན་ཏེ། །དོན་དམ་ཡིན་ཕྱིར་བསམ་
བྱའི་མིན། །ཆོས་ཉིད་ཟབ་ཕྱིར་འཇིག་རྟེན་པའི། །བསྒོམ་པ་ལ་སོགས་ཡུལ་མ་ཡིན། །གང་ཕྱིར
གཟུགས་ལ་དམུས་ལོང་བཞིན། །བྱིས་པས་དེ་སྔོན་མཐོང་མ་མྱོང་། །ཞེས་སོགས་དང་། བསམ་
མེད་བརྗོད་དུ་མེད་ཕྱིར་དེ། །བརྗོད་མེད་དོན་དམ་ཡིན་ཕྱིར་རོ། །དོན་དམ་བཏགས་བྱ་མིན་ཕྱིར་
དེ༑ ༑བརྟག་མིན་རྗེས་དཔག་བྱ་མིན་ཕྱིར། །ཞེས་དང་སློབ་དཔོན་སྒྲ་གཅན་འཛིན་གྱི་ཤེར་ཕྱིན་
བསྟོད་པར། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མ་འགགས་ནམ་མཁའི་ངོ་བོ་
ཉིད། །སོ་སོ་རང་རིག་ཡེ་ཤེས་སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ། །ཞེས་
དང༌། དབུ་མ་བདེན་གཉིས་སུ། དེ་ནི་སྤྲོས་པ་མེད་པ་ཡིན། དེ་ཁོ་ན་ཉིད་ནི་རྟོག་པའི་དྲྭ་བ་ཐམས་
ཅད་དང་བྲལ་བའོ་ཞེས་དང་། དེའི་འགྲེལ་བཤད་དུ། མཁས་མཆོག་ཞི་བ་འཚོས། འདིར་སྤྲོས་པ་
256



ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན། པོད་གསུམ་པ།
ནི་རྟོག་པའི་དྲྭ་བ་ཡིན་ནོ་ཞེས་བརྗོད་དོ། །རྣམ་པ་གཅིག་ཏུ་སྤྲོས་པ་ནི་ངག་གི་རྒྱུ་བ་སྟེ། དེ་ཡང་
རྟོག་པའི་དྲྭ་བས་ཀུན་ནས་བསླངས་པ་ཡིན་ནོ། །ཞེས་པ་ལ་སོགས་པའི་ཡིད་ཆེས་པའི་ལུང་མང་
པོས་ཆོས་རྣམས་ཀྱི་དེ་ཁོ་ན་ཉིད་དོན་དམ་པའི་བདེན་པ་བརྗོད་པའི་སྒྲ་དང་རྣམ་ཤེས་ཀྱི་དངོས་ཡུལ་
ལས་འདས་ཤིང་ཡེ་ཤེས་དམ་པའི་སྤྱོད་ཡུལ་ཏུ་གསལ་བར་བསྟན་ཏོ། །ཁྱད་པར་དུ་སྤྱོད་འཇུག་གི་
ལུང་གི་དོན་ནི་དོན་དམ་པའི་བདེན་པ་དེ་བློ་རྣམ་ཤེས་ཀྱི་དངོས་ཀྱི་སྤྱོད་ཡུལ་མ་ཡིན་ཏེ། ཅིའི་ཕྱིར་
ཞེ་ན། བློ་ནི་ཀུན་རྫོབ་ཡིན་པར་འདོད། ཞེས་ཏེ་བློ་རྣམ་ཤེས་དེ་ནི་ཀུན་རྫོབ་སྟེ། གནས་ལུགས་ཀྱི་
དེ་ཁོ་ན་ཉིད་མཐོང་བ་ལ་སྒྲིབ་བྱེད་ཡིན་པའི་ཕྱིར་ཞེས་པའི་དོན་དེ། བདེན་གཉིས་སུ། གང་ཞིག་
གིས་སམ་གང་ཞིག་ལ། །ཡང་དག་སྒྲིབ་བྱེད་ཀུན་རྫོབ་འདོད། །ཅེས་སོགས་སྔར་དྲངས་པ་ལྟར་རོ།།
འཕགས་པ་བརྒྱད་སྟོང་པ་ཆོས་འཕགས་ཀྱི་ལེའུར། རིགས་ཀྱི་བུ་དེ་བཞིན་གཤེགས་པ་རྣམས་ནི་
ངེས་པར་འགའ་ཞིག་ནས་བྱོན་པའམ་བཞུད་པ་མེད་དོ། །དེ་བཞིན་ཉིད་ནི་གཡོ་བ་མེད་པ་སྟེ། གང་
དེ་བཞིན་ཉིད་དེ་ནི་དེ་བཞིན་གཤེགས་པའོ། །རིགས་ཀྱི་བུ་སྐྱེ་བ་མེད་པ་ལ་ནི་འགྲོ་བའི་འོང་བ་
མེད་དེ། གང་སྐྱེ་བ་མེད་པ་དེ་ནི་དེ་བཞིན་གཤེགས་པའོ། །རིགས་ཀྱི་བུ་ཡང་དག་པའི་མཐའ་ལ་ནི་
འོང་བའམ་འགྲོ་བར་རབ་ཏུ་ཤེས་པ་མ་ཡིན་ཏེ། ཞེས་སོགས། དེ་དག་གིས་ནི་ངོ་བོ་ཉིད་སྐུ་སངས་
རྒྱས་ཡིན་པ་དང་། ཆོས་ཉིད་དུ་གསལ་བོར་བསྟན་ཏོ། །
ཡང་རྡོ་རྗེ་གཅོད་པར། གང་དག་ང་ལ་གཟུགས་སུ་མཐོང་། །གང་དག་ང་ལ་སྒྲར་རྟོག་པ། །
ལོག་པས་བཅོམ་པར་ཞུགས་པ་ཡིས། །སྐྱེ་བོ་དེས་ནི་ང་མི་མཐོང་། །འདྲེན་པ་རྣམས་ནི་ཆོས་ཀྱི་སྐུ། །
ཆོས་ཉིད་སངས་རྒྱས་བལྟ་བར་བྱ། །ཆོས་ཉིད་ཤེས་བྱ་མ་ཡིན་ཏེ། །དེ་ནི་རྣམ་པར་ཤེས་མི་ནུས། །
ཞེས་པའི་དོན་ཡང་དེ་བཞིན་ཉིད་དེ་རྣམ་ཤེས་ཀྱི་དངོས་ཀྱི་ཤེས་བྱ་མིན་པ་ལ་དགོངས་པ་སྟེ། དེའི་
འགྲེལ་བ་སངས་རྒྱས་གཉིས་པ་དབྱིག་གཉེན་གྱིས་མཛད་པར་གྲགས་པ་ལས། ཆོས་སྐུ་དེ་བཞིན་
ཉིད་ཡིན་ཏེ། །རྣམ་ཤེས་སྤྱོད་ཡུལ་མིན་པའི་ཕྱིར། །གཟུགས་རྣམས་དང་ནི་སྒྲ་ཙམ་ལས། །སྐྱེ་བོས་
སངས་རྒྱས་མི་རྟོགས་སོ། །དེས་ནི་གཟུགས་དང་སྒྲའི་སྒོ་ནས་དེ་བཞིན་གཤེགས་པར་མི་བལྟ་བ་
དང༌། སོ་སོའི་སྐྱེ་བོ་གང་དག་གིས་མི་བལྟ་བ་དེ་བསྟན་ཏོ། །གང་དག་ལོག་པས་སོང་བར་ཞུགས་
པའི་སོ་སོའི་སྐྱེ་བོ་དེ་དག་གིས་བལྟ་བར་བྱ་བ་མ་ཡིན་ནོ། །ཆོས་ཉིད་ནི་འདིར་དེ་བཞིན་ཉིད་ཡིན་
257



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
པར་རིག་པར་བྱའོ་ཞེས་ཤིན་ཏུ་གསལ་བོར་བཤད་དོ། །
གཞན་ཡང་སློབ་དཔོན་ངང་ཚུལ་བཟང་བོས་ཆོས་ཀྱི་དབྱིངས་རྣམ་པར་དག་པ་དེ་ཡང་རྣམ་པ་
ཐམས་ཅད་དུ་ཡོངས་སུ་དག་ཅིང་དེ་བཞིན་གཤེགས་པ་ཐམས་ཅད་ཀྱི་ཁྱད་པར་མེད་པས་ཆོས་སྐུ་
བརྗོད་པར་བྱ་བ་སྟེ། དེ་ཉིད་དུས་ཐམས་ཅད་དེ་ཁོ་ན་བཞིན་དུ་ཡོད་པའི་ཕྱིར་དོན་དམ་པར་དེ་
བཞིན་གཤེགས་པ་ཞེས་བྱའོ། །དེ་ཉིད་ཀྱི་ཕྱིར་སེམས་ཅན་ཐམས་ཅད་ཀྱི་རྒྱུད་ལ་ཡང་ཡོད་པས་
སེམས་ཅན་ཐམས་ཅད་ནི་དེ་བཞིན་གཤེགས་པའི་སྙིང་པོ་ཅན་ནོ་ཞེས་གསུངས་སོ། །དེ་ལྟ་མ་ཡིན་
པར་ཆོས་ཉིད་ཤེས་བྱ་གཏན་མ་ཡིན་པའམ། ཡོངས་གཅོད་དུ་ཤེས་བྱ་མ་ཡིན་པ་ལ་ནི་ལུང་རིགས་
ཀྱི་གནོད་བྱེད་དུ་མ་བརྗོད་ཟིན་ཏོ། །
ཡང་ཁ་ཅིག་ན་རེ། ངོ་བོ་ཉིད་ཀྱི་སྐུ་ཆོས་ཉིད་ཡིན་ན་དེ་འདུས་མ་བྱས་ཡིན་པས་སྔོན་སོ་སོ་
སྐྱེ་བོའི་གནས་སྐབས་ཉིད་ནས་ཡོད་པ་བདེན་ཞིང་། དེ་ཉིད་བདེ་གཤེགས་སྙིང་པོ་ཡིན་པས་སེམས་
ཅན་ཐམས་ཅད་བདེ་གཤེགས་སྙིང་པོ་ཅན་ཡིན་པ་བདེན་ནའང་། ངོ་བོ་ཉིད་ཀྱི་སྐུ་ནི་ཆོས་ཉིད་མ་
ཡིན་གྱི་རྣམ་པར་དག་པའི་ལམ་བསྒོམ་པས་མཐར་ཐུག་པར་བྱས་པའི་སྟོབས་ཀྱིས། སྒྲིབ་གཉིས་
མཐའ་དག་སྤངས་པའི་སྤང་བྱ་སྒྲིབ་གཉིས་དང་བྲལ་བ་ཙམ་དེ་ཡིན་ནོ་ཟེར་བ་གྲགས་སོ། །
དེ་ལྟ་ན་སྒྲིབ་གཉིས་དང་བྲལ་ཙམ་མམ། གང་ལ་སྒྲིབ་གཉིས་མེད་པའི་ཤེས་རྒྱུད་ལ་འདོད།
དང་པོ་ལྟར་ན་དེ་རྫོགས་པའི་སངས་རྒྱས་ཐོབ་ཟིན་པའི་སྐྱེས་བུའི་ཐོབ་པའི་ངོ་བོ་ཉིད་སྐུ་མཚན་ཉིད་
པར་མི་རུང་བར་འགྱུར་ཏེ། དེའི་མཐུ་དང་བྱིན་རླབས་དང་འཕྲིན་ལས་ལ་སོགས་པ་ཡོན་ཏན་ཅི་
ཡང་མེད་པའི་ཕྱིར་ཏེ། མེད་དགག་ཡིན་པའི་ཕྱིར་རོ། །རི་བོང་རྭ་མེད་བཞིན་ཐལ་བ་སྔ་མ་ཁྱབ་པ་
མ་ཡིན་ཏེ། འཕགས་པ་རྣམ་པར་གྲོལ་བའི་སྡེ་ལ་སོགས་པ་སྐུ་གསུམ་དུ་བཞེད་པ་རྣམས་ཀྱི་ལུགས་
བཀོད་པའི་སྐབས་སུ། ཐུབ་པའི་ངོ་བོ་ཉིད་སྐུ་ནི། །ཟག་པ་མེད་པའི་ཆོས་གང་དག །ཐོབ་གྱུར་
ཞེས་སོགས་ཀྱིས་ངོ་བོ་ཉིད་སྐུ་དེ་ཟག་པ་མེད་པའི་ཆོས་རྣམས་ཀྱི་རང་བཞིན་ཀྱི་མཚན་ཉིད་ཅན་དུ་
བསྟན་ནས། ཟག་པ་མེད་པའི་ཆོས་དེ་རྣམས་གང་ཡིན་ཞེས། བྱང་ཆུབ་ཕྱོགས་མཐུན་ཚད་མེད་དང་། །
ཞེས་སོགས་ནས། རྣམ་པ་ཐམས་ཅད་མཁྱེན་ཉིད་དང་། །ཆོས་ཀྱི་སྐུ་ཞེས་བརྗོད་པ་ཡིན། །ཞེས་ཏེ།
དེའི་དོན་སངས་རྒྱས་པའི་དྲན་པ་ཉེར་བཞག་ནས་རྣམ་མཁྱེན་གྱི་བར་དེ་རྣམས་ཀྱི་ངོ་བོ་ཉིད་དམ་
258



ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
རང་བཞིན་གྱི་སྐུ་ཞེས་བརྗོད་པ་ཡིན་གསུང་རྒྱུ་ལ། སྡེབ་སྦྱོར་གྱི་ངོར་ཆོས་ཀྱི་སྐུ་ཞེས་བརྗོད་པ་ཡིན།
ཞེས་སྨོས་པ་སྟེ། དེ་ཉིད་ཀྱང་ཆོས་ཉིད་ཀྱི་སྐུའོ་ཞེས་བརྗོད་པར་བྱ་བ་ཡིན་པ་ལ་ཆོས་ཀྱི་སྐུ་ཞེས་ངོ་
བོའི་རྐྱེན་མི་མངོན་པར་བྱས་ནས་བསྟན་ཏོ་ཞེས་དང་། དེ་བཞིན་འཁོར་བ་ཇི་སྲིད་འདས། །ལས་ནི་
རྒྱུན་མི་འཆད་པར་འདོད། །ཅེས་པའི་བར་ཆོས་ཀྱི་སྐུ་འདིའི་འཕྲིན་ལས་རྒྱུན་མི་འཆད་ཅེས་འཆད་
དེ་ཉེར་བདུན་ངོ་བོ་ཉིད་སྐུའི་འཕྲིན་ལས་སུ་བཤད་ཅིང་། གསེར་འོད་དམ་པར། ནམ་མཁའ་ལ་
བརྟེན་ནས་གློག་འབྱུང་ངོ༌། །གློག་ལ་བརྟེན་ནས་འོད་འབྱུང་ངོ༌། །དེ་བཞིན་དུ་ཆོས་ཀྱི་སྐུ་ལ་བརྟེན་
ནས་ལོངས་སྤྱོད་རྫོགས་པའི་སྐུ་སྣང་ངོ༌། །ལོངས་སྤྱོད་རྫོགས་པའི་སྐུ་ལ་བརྟེན་ནས་སྤྲུལ་བའི་
སྐུ སྣང་ངོ་ཞེས་དང་། མདོ་སྡེ་རྒྱན་དུ། རང་བཞིན་སྐུ་ནི་མཉམ་པ་དང༌། །ཕྲ་ཞིང་དེ་དང་འགྲེལ་
འབྲེལ་བ་དང་། །དགྱེས་དགུར་ལོངས་སྤྱོད་བསྟན་པ་ལ། །ལོངས་སྤྱོད་རྫོགས་འབྱོར་རྒྱུར་འདོད་
དོ། །ཞེས་ངོ་བོ་ཉིད་ཀྱི་སྐུ་དེ་ལོངས་སྤྱོད་པའི་ཕུན་སུམ་ཚོགས་པའི་རྒྱུར་བཤད། རྒྱུད་བླར། ཐོག་
མ་དབུས་མཐར་མེད་ཅིང་རྣམ་དབྱེར་མེད། །ཅེས་སོགས་ནས། གཞལ་མེད་གངྒའི་བྱེ་མ་ལས་
འདས་པ། །བསམ་མེད་མཉམ་མེད་ཡོན་ཏན་རྣམས་དང་ལྡན། །ཞེས་དང་། དེ་ལ་སངས་རྒྱས་
རྣམས་ཀྱི་ནི། །ངོ་བོ་ཉིད་སྐུ་མཚན་ཉིད་ལྔ། །མདོར་ན་ཡོན་ཏན་ལྔ་དང་ནི། །ལྡན་པ་ཉིད་དུ་རིག་
པར་བྱ། །ཞེས་སོགས་རྒྱས་པར་གསུངས་ཏེ་མེད་དགག་ལ་རྒྱ་ཆེ་བ་ལ་སོགས་པའི་ཡོན་ཏན་ཅི་
ཞིག་ཡོད། མེད་དགག་ཡིན་ན་སྒྲ་རྟོག་གི་དངོས་ཡུལ་ཡིན་པའི་རྟོག་གེའི་ཡུལ་ནི་མིན་ཕྱིར་དང་
ཞེས་པའི་ཡོན་ཏན་ཡང་ག་ལ་ཡོད། སྔར་རྒྱས་པར་ཡང་ཡང་བཤད་པ་ལྟར་རྫོགས་པའི་སངས་རྒྱས་
རྣམས་ཀྱིས་རང་དོན་ཕུན་སུམ་ཚོགས་པ་ཅི་ཡང་མེད་པར་ཐལ་བར་འགྱུར་ཏེ། སངས་རྒྱས་པའི་ངོ་
བོ་ཉིད་ཀྱི་སྐུ་དེ་མེད་དགག་རྣམ་གཅོད་ཙམ་ཡིན་གྱི་སྒྲུབ་ཆོས་གང་ཡང་མ་ཡིན་པའི་ཕྱིར། ཁྱབ་པ་
མེད་པ་མ་ཡིན་ཏེ། མེད་དགག་ཐོབ་ཅེས་པ་ནི་ཅི་ཡང་ཐོབ་པ་མེད་ཅེས་པའི་དོན་དེ་མཛོད་དངོས་
མེད་ཀྱིས་ཁེངས་ཡོད་ཅེས་བརྗོད་ན། མཛོད་ན་རྫས་ཀྱི་དངོས་པོ་ཅི་ཡང་མེད་ཅེས་པར་འགྱུར་བ་
བཞིན་དང་། དཔལ་ཆོས་ཀྱི་གྲགས་པས། འཇིག་ཏུ་རྒྱུ་དོན་བྱེད་གཞན་གྱིས་འབྲས་བུ་དངོས་མེད་
བསྐྱེད་ན་འབྲས་བུ་ཅི་ཡང་མི་བྱེད་དོ་ཞེས་རྒྱུ་འབྲས་བསྐྱེད་པའི་བྱ་བ་བཀག་པར་འགྱུར་རོ་ཞེས་
གསུངས་པ་བཞིན་ནོ། ། །
259



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
གཞན་ཡང་སངས་རྒྱས་སའི་ངོ་བོ་ཉིད་ཀྱི་སྐུ་དེ་རྫོགས་སངས་རྒྱས་ཀྱི་མཉམ་བཞག་སོ་སོ་
རང་རིག་ཡེ་ཤེས་ཀྱིས་མངོན་སུམ་དུ་གསལ་བར་སྣང་བ་མ་ཡིན་པར་འགྱུར་ཏེ། མེད་དགག་ཡིན་
པའི་ཕྱིར། མ་ཁྱབ་པ་མ་ཡིན་ཏེ། རྣམ་གཅོད་མེད་དགག་ཙམ་ཡིན་ན་གང་ལ་ཅི་ཞིག་གསལ་བར་
སྣང་སྟེ། ཐེག་ཆེན་འཕགས་པའི་མཉམ་བཞག་སོ་སོ་རང་རིག་ཡེ་ཤེས་ཀྱི་དངོས་ཡུལ་དུ་གྱུར་བའི་
འདུས་མ་བྱས་ཞིག་ཡིན་ན། ཆོས་ཉིད་དམ་དེ་བཞིན་ཉིད་ཡིན་དགོས་པའི་ཕྱིར་དང༌། དེ་བཞིན་
ཉིད་ཡིན་ན་མེད་དགག་ཏུ་འགལ་བའི་ཕྱིར་རོ། །ཞེས་སྔར་རྒྱས་པར་བཤད་ཟིན་པ་ལྟར་རོ། ། །
ཇི་སྐད་དུ་དུས་འཁོར་འགྲེལ་ཆེན་དུ། ཐམས་ཅད་དངོས་པོ་མེད་པ་ནི་མ་ཡིན་ཏེ། རྣལ་འབྱོར་
བའི་སོ་སོ་རང་རིག་པ་ཉིད་ཀྱི་ཕྱིར་རོ། །ཞེས་སོགས་དུ་མ་བཤད་ཅིང་། རྗེ་བཙུན་བྱམས་པའི་
དགོངས་པ། འཕགས་སེང་གིས་བཤད་པར། སངས་རྒྱས་ཐམས་ཅད་ཀྱིས་བཤད་པའི་དེ་བཞིན་
ཉིད་དང༌། ཆོས་ཐམས་ཅད་ལ་མངའ་བསྒྱུར་བའི་རང་བྱུང་དང་ཞེས་པའི་ཐད་དུ་ཆོས་ཀྱི་བཤེས་
གཉེན་གྱིས། རང་བྱུང་དང་བོའི་སངས་རྒྱས་ཐམས་ཅད་ཀྱིས་བཤད་པའི་དེ་བཞིན་ཉིད་དེ་ཡིན་ཞིང་།
དེ་ཇི་ལྟ་བ་བཞིན་ཐུགས་སུ་ཆུད་པའི་སྲིད་པ་ཐ་མ་བའི་ཐོབ་པའི་རྣམ་མཁྱེན་གྱི་ཡེ་ཤེས་ནི་རང་བྱུང་
གཉིས་པ་ཡིན་ཞེས་འཆད་དེ་ལེགས་བཤད་དུ་སྣང་ངོ༌། །སོ་སོ་རང་རིག་ཡེ་ཤེས་སྤྱོད་ཡུལ་བ། །
དུས་ གསུམ་རྒྱལ་བའི་ཡུམ་ལ་ཕྱག་འཚལ་ལོ། །ཞེས་པས་ཀྱང་དོན་དེ་བསྟན་ནོ། །རྒྱུད་བླར།
འདུས་མ་བྱས་ཤིང་ལྷུན་གྱིས་གྲུབ། །ཅེས་དང་འགྲེལ་བར་འཕགས་པ་ཐོགས་མེད་ཀྱིས། སྤྲོས་པ་
དང་རྣམ་པར་རྟོག་པ་ཐམས་ཅད་ཉེ་བར་ཞི་བའི་ཕྱིར་ལྷུན་གྱིས་གྲུབ་ཅེས་དེ་མེད་དགག་ཡིན་ན་ཅི་
ཞིག་ལྷུན་གྱིས་གྲུབ། ཡང་སྔར་དྲངས་པ་ལྟར། ཅི་ཡང་མི་མཐོང་བ་མཐོང་ལམ་མ་ཡིན་གྱི་ཞེས་
བཤད་པ་ལྟར་མེད་དགག་ཡིན་ན་མངོན་སུམ་དུ་གང་གིས་ཀྱང་གསལ་བར་མཐོང་བ་མི་སྲིད་པར་
དབུ་མའི་བསྟན་བཅོས་དུ་མ་ལས་བཤད་དོ། །འདིར་མང་དོགས་པས་མ་བྲིས་ཀྱི་བློ་རྣལ་དུ་ཕབ་
ནས། བཀའ་ལུང་རྒྱ་ཆེན་པོ་ལྟོས་དང་གསལ་བར་འགྱུར་རོ། །
གཞན་ཡང་སངས་རྒྱས་ཀྱི་ངོ་བོ་ཉིད་ཀྱི་སྐུ་དེ་ཆོས་དབྱིངས་ཡེ་ཤེས་མ་ཡིན་པར་འགྱུར་དེ།
མེད་དགག་རྣམ་གཅོད་ཙམ་ཡིན་པའི་ཕྱིར། འདིའི་ཁྱབ་པ་དོན་ལའང་ཡོད་ཅིང་ཁས་བླངས་ཏེ། ཡེ་
ཤེས་ཡིན་ན་དངོས་པོ་ཡིན་ཅིང་དངོས་པོ་ཡིན་ན་བསྒྲུབ་ཆོས་ཁོ་ན་ཡིན་ཞེས་པ་ཁྱེད་རྣམས་ཀྱི་རྩ་
260



གཞི་ལམ་འབྲས་གསུམ་ལས་བརྩམས་པའི་དྲིས་ལན།
ཉ་དབོན་ཀུན་དགའ་དཔལ།
པོད་གསུམ་པ། །
བའི་གྲུབ་མཐའ་ཡིན་པའི་ཕྱིར། ཐལ་བ་དེ་འདོད་ན་ཆོས་དབྱིངས་ཡེ་ཤེས་ཡིན་པ་མེད་པར་འགྱུར་
དེ༑ སངས་རྒྱས་ཀྱི་ངོ་བོ་ཉིད་སྐུ་དེ་དེ་མིན་ཅིང་། དེ་དེ་མིན་ན་དེ་ལས་གཞན་གང་ཡང་དེ་ཡིན་པ་
མེད་པའི་ཕྱིར། འདོད་ན་མདོ་རྒྱུད་བསྟན་བཅོས་དྲི་མ་མེད་པ་དུ་མར་ཡེ་ཤེས་རྣམ་པ་ལྔའི་ཚུལ་རྒྱས་
པར་གསུངས་ཏེ། མཚན་བརྗོད་དུ། ཁྱབ་བདག་ཡེ་ཤེས་ལྔའི་བདག །ཅེས་སོགས་དང་། རྒྱུད་ཀྱི་
ལུང་རྡོ་རྗེ་འཕྲེང་བར་དྲངས་པར། མི་རྟག་པ་ནི་སྤངས་ནས་སུ། །ཡེ་ཤེས་ལྔ་ནི་ཐོབ་པར་འགྱུར། །
ཞེས་དང་། ཡོ་གའི་རྒྱུད་དུ། ཆོས་དབྱིངས་ཡེ་ཤེས་རྣམ་པར་དག །ཞེས་སོགས་རྒྱུད་དུ་མ་ལས་ཡེ་
ཤེས་ལྔར་གསུངས་ཤིང་། སངས་རྒྱས་ཡེ་ཤེས་ཞབས་ཀྱིས་ཆོས་དབྱིངས་ཀྱི་ཡེ་ཤེས་ཞེས་འདུས་
པའི་འགྲེལ་བར་ཡང་བཤད་ཅིང་། ཐུབ་དགོངས་སུ། ཆོས་ཀྱི་དབྱིངས་ཀྱི་ཡེ་ཤེས་ནི། བག་ཆགས་
དང་བཅས་པའི་སྒྲིབ་པ་སྤངས་པ་ཤེས་རབ་དང་སྙིང་རྗེ་གཉིས་སུ་མེད་པ་གནས་མ་ལུས་པར་གྱུར་
བའི་ཆོས་ཉིད་དོ། །ཞེས་དང་། འཇུག་པའི་འགྲེལ་བཤད་དུ། བཅོམ་ལྡན་འདས་ལ་ཆོས་ཀྱི་སྐུའི་
རྒྱུ་ཅན་ཡེ་ཤེས་རྣམ་པ་ལྔ་མངའ་བ་ཡིན་པས་ཡེ་ཤེས་མེད་པར་ཐལ་བར་མི་འགྱུར་རོ་ཞེས་སོ། །
འདིས་ནི་ཁ་ཅིག་ན་རེ། ཡེ་ཤེས་ལྔ་དང་ཆོས་དབྱིངས་ཡེ་ཤེས་ཞེས་པ་སྔགས་ཀྱི་ཆོས་སྐད་ཡིན་གྱི་
མཚན་ཉིད་ཐེག་པ་ལས་མ་བཤད་ཟེར་བའང་བཀག་གོ །
ཡང་ཆོས་དབྱིངས་ཡེ་ཤེས་ཞེས་པའང་ཡེ་ཤེས་བཏགས་པ་བ་ཡིན་གྱི་ཡེ་ཤེས་དངོས་པོ་མ་ཡིན་
ཞེས་སྨྲ་བ་གྲགས་ཏེ། དེ་ལྟ་ན་སངས་རྒྱས་རྣམ་པར་སྣང་མཛད་དམ་མི་བསྐྱོད་པ་གང་རུང་གཅིག་
སངས་རྒྱས་དངོས་མ་ཡིན་པར་ཐལ་བར་འགྱུར་ཏེ། ཡོ་གའི་རྒྱུད་དུ། ཆོས་དབྱིངས་ཡེ་ཤེས་རྣམ་པར་
དག །རྣམ་པར་སྣང་མཛད་བཅོམ་ལྡན་འདས། །ཞེས་དང་། སྣང་སྟོང་རྡོ་རྗེ་ནམ་མཁའི་དབྱིངས། །
ཆོས་དབྱིངས་ཡེ་ཤེས་རྡོ་རྗེའི་སྐུ། །བྱང་ཆུབ་མཆོག་གི་ཕྱག་རྒྱ་ཅན། །ཕྱག་འཚལ་རྣམ་པར་སྣང་
མཛད་ལའོ། །ཞེས་སོགས་ཀྱིས་རྣམ་སྣང་ཆོས་དབྱིངས་ཡེ་ཤེས་སུ་གསུངས་ཤིང་། ཡང་མི་བསྐྱོད་
རྡོ་རྗེ་ཡེ་ཤེས་ཆེ། །རྡོ་རྗེ་དབྱིངས་ནི་མཁའ་ཆེན་པོ། །ཞེས་སོགས་དང་། བདེ་དགྱེས་ལ་སོགས་པའི་
རྒྱུད་རྒྱ་འགྲེལ་དང་དཀྱིལ་ཆོག་མང་བོར་མི་བསྐྱོད་པ་ཆོས་དབྱིངས་ཡེ་ཤེས་སུ་གསུངས་པ་མང་ངོ༌། །
དེས་ན་ཆོས་དབྱིངས་ཡེ་ཤེས་ཡིན་པ་ཡོད་ན། སངས་རྒྱས་ཀྱི་ངོ་བོ་ཉིད་སྐུ་ལས་གཞན་གཏན་ནས་
མེད་ཅིང་དེ་ལྟ་ན་ངོ་བོ་ཉིད་སྐུ་མེད་དགག་དུ་འགལ་ལོ། ། །
26



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
གལ་ཏེ་ཆོས་དབྱིངས་ཡེ་ཤེས་ཡོད་དུ་ཆུག་ངོ་བོ་ཉིད་སྐུ་ནི་ཡེ་ཤེས་གཏན་ནས་མིན་ཏེ། འདུས་
བྱས་ཡིན་པའི་ཕྱིར་ཡེ་ཤེས་ཡིན་ན་དངོས་པོ་ཡིན་པས་འདུས་བྱས་དང་མི་རྟག་པ་ཁོ་ནའོ་ཞེ་ན། །
ཆོས་དབྱིངས་ཡེ་ཤེས་ཡོད་ན་ངོ་བོ་ཉིད་སྐུ་ཡེ་ཤེས་མིན་པ་འགལ། དུས་འཁོར་རྒྱུད་ཀྱི་གླིང་གཞིར།
ཐམས་ཅད་མཁྱེན་པ་ཡེ་ཤེས་སྐུ་དང་ཞེས་པའི་འགྲེལ་ཆེན་དུ། ཐམས་ཅད་མཁྱེན་པ་ནི་ལྷན་ཅིག་
སྐྱེས་པའི་སྐུ་སྟེ། མཚན་ཉིད་ཐེག་པར་ངོ་བོ་ཉིད་ཀྱི་སྐུ་ཞེས་དང་། མཁྱེན་པ་བཞི་དང་སྐུ་བཞི་སྦྱར་
བར་ཡང་ངོ་བོ་ཉིད་ཀྱི་སྐུ་དེ་ཐམས་ཅད་མཁྱེན་པ་ཡིན་པར་གསུངས་ཤིང༌། མཚན་བརྗོད་དུ། དོན་
དམ་པའི་འཇམ་དཔལ་དེ། བདག་རིག་གཞན་རིག་ཐམས་ཅད་པ། །ཞེས་དང་། ཐམས་ཅད་མཁྱེན་
པ་ཡེ་ཤེས་མཚོ། །ཞེས་སོགས་དུ་མ་གསུངས་ཏེ། དོན་དམ་པའི་འཇམ་དཔལ་ནི་ངོ་བོ་ཉིད་ཀྱི་སྐུ་ཁོ་
ན་ཡིན་པའི་ཕྱིར་རོ། །མདོ་ལས། འཇིག་རྟེན་ཁམས་ནི་ལ་ལ་དག །བསམ་གྱིས་མི་ཁྱབ་ཚིག་
གྱུར་ཀྱང་། །ནམ་མཁའ་འཇིག་པར་འགྱུར་བ་མེད། །རང་བྱུང་ཡེ་ཤེས་དེ་བཞིན་ནོ། ། ཞེས་པས་
ཀྱང་ངོ་བོ་ཉིད་ཀྱི་སྐུ་ཡེ་ཤེས་སུ་གསུངས་པ་ལ། གསེར་གླིང་བས་ཀྱང་། ངོ་བོ་ཉིད་ཀྱི་སྐུ་ཡེ་ཤེས་ཀྱི་
བདག་ཉིད་ཡིན་པ་དེ་བཞིན་དུ་སྐུ་གཞན་ཡང་ཡེ་ཤེས་ཀྱི་མིག་ཏུ་བལྟ་བར་བྱའོ་ཞེས་དང་། སྔར་
དྲངས་པའི་ཐུབ་དགོངས་ཀྱི་ལུང་དེས་ཀྱང་ངོ་བོ་ཉིད་ཀྱི་སྐུ་ཡེ་ཤེས་སུ་བསྟན་ཏེ། སྒྲིབ་གཉིས་བག་
ཆགས་དང་བཅས་པ་སྤངས་ཤིང་ཤེས་རབ་དང་སྙིང་རྗེ་གཉིས་སུ་མེད་པ་གནས་མ་ལུས་པར་གྱུར་
བའི་ཆོས་དབྱིངས་ཡེ་ཤེས་ནི་ངོ་བོ་ཉིད་ཀྱི་སྐུ་ཁོ་ན་ཡིན་པའི་ཕྱིར་རོ། །གལ་ཏེ་ངོ་བོ་ཉིད་སྐུ་ཡེ་ཤེས་
མ་ཡིན་ན། འགྱུར་མེད་དམ་མཆོག་གི་སྐུ་མ་ཡིན་པའམ་སྐུ་བཞི་པ་ལྷན་ཅིག་སྐྱེས་པའི་སྐུ་མ་ཡིན་
པར་ཐལ་བར་འགྱུར་བ་ལས། དེ་ལྟར་ཡང་མ་ཡིན་ཏེ་དུས་འཁོར་འགྲེལ་ཆེན་དུ། གང་དོན་དམ་
པའི་བདེན་པའི་བསྟན་པ་དེ་ནི་འཇིག་རྟེན་ལས་འདས་པ་རྣམ་པ་ཐམས་ཅད་ཀྱི་མཆོག་དང་ལྡན་པ་
ཕྱག་རྒྱ་ཆེན་པོའི་དངོས་གྲུབ་སྒྲུབ་པས་སླད་དུ། རང་གི་སེམས་ཀྱིས་ཡོངས་སུ་བརྟགས་པའི་ཆོས་
དང་བྲལ་བ་གཞོན་ནུ་མ་རྣམས་ཀྱིས་མེ་ལོང་ལ་སོགས་པ་རྣམས་ལ་པྲ་ཕབ་པ་བཞིན་དུ། རྣལ་
འབྱོར་བ་རྣམས་ཀྱིས་ཤེས་རབ་དང་ཐབས་ཀྱི་བདག་ཉིད་རྡོ་རྗེའི་རྣལ་འབྱོར་དོན་ཆེན་པོ་མཆོག་ཏུ་
མི་འགྱུར་བ། དང་པོའི་སངས་རྒྱས་རིས་མེད་པ་དུས་ཀྱི་འཁོར་ལོ་བཅོམ་ལྡན་འདས་རྡོ་རྗེ་སེམས་
དཔར་རྒྱུད་གཞན་ཐམས་ཅད་དུ་རབ་ཏུ་གྲགས་སོ། །
262



གཞི་ལམ་འབྲས་གསུམ་ལས་བརྩམས་པའི་དྲིས་ལན། །
ཁམས་པའི་དྲིས་ལན།
ཉ་དབོན་ཀུན་དགའ་དཔལ། །
པོད་གསུམ་པ།
བཅོམ་ལྡན་འདས་དེ་ཉིད་རྒྱུའི་མཚན་ཉིད་ཕ་རོལ་ཏུ་ཕྱིན་པའི་ཚུལ་ལ་ནི། ཤེས་རབ་ཀྱི་ཕ་
རོལ་ཏུ་ཕྱིན་པར་ངོ་བོ་ཉིད་ཀྱི་སྐུ་ཞེས་གསུངས་ཏེ་དེ་སྐད་དུ་མངོན་པར་རྟོགས་པའི་རྒྱན་གྱི་ཚིག་
ལེའུར་བྱས་པར་མཛད་པ་དང་བཞིར་ངེས་པར་བྱམས་པས་གསུངས་པ། ངོ་བོ་ཉིད་ལོངས་རྫོགས་
བཅས་དང་། །དེ་བཞིན་གཞན་པ་སྤྲུལ་བ་ནི། །ཆོས་སྐུ་མཛད་པར་བཅས་པ་སྟེ། །རྣམ་པ་བཞིར་ནི་
ཡང་དག་བརྗོད། །ཅེས་སོ། །བཅོམ་ལྡན་འདས་དེ་ཉིད་འབྲས་བུའི་མཚན་ཉིད་ཀྱི་ཚུལ་ལ་ལྷན་
ཅིག་སྐྱེས་པའི་དགའ་བ་དང་ལྷན་ཅིག་སྐྱེས་པའི་སྐུ་ཞེས་གསུངས་ཏེ། གཟུང་བ་དང་འཛིན་པ་
སྤངས་པ་རྣམ་པར་ཤེས་པའི་ཆོས་ཉིད་ལས་འདས་ ་པ སྲིད་པ་དང་མྱ་ངན་ལས་འདས་པ་ལ་རབ་ཏུ་
མི་གནས་པ་སངས་རྒྱས་རྣམས་ཀྱིས་འདུས་པ་དང་ལྷ་མོ་རྣམས་ཀྱིས་སྡོམ་པ་ཡང་སྟེ། འདི་ནི་ཡེ་
ཤེས་ཀྱི་སྐུ་དང་ལྷན་ཅིག་རོ་མཉམ་པ་ཉིད་དོ་ཞེས་པ་ངེས་པའི་དོན་ཏོ། །ཞེས་གསུངས་པས་སངས་
རྒྱས་ཀྱི་ངོ་བོ་ཉིད་ཀྱི་སྐུ་དེ་དང་པོའི་སངས་རྒྱས་རྡོ་རྗེ་སེམས་དཔའ་མི་འགྱུར་བའི་ཡེ་ཤེས་དང་།
ལྷན་ཅིག་སྐྱེས་པའི་དགའ་བ་དང་། ལྷན་ཅིག་སྐྱེས་ཀྱི་སྐུར་གསུངས་པས་མེད་དགག་དང་ཡེ་ཤེས་
མིན་པར་འདོད་པ་ཆེས་མི་རིགས་ཤིང་། གཞན་ཡང་འགྲེལ་ཆེན་དུ། སྐད་ཅིག་གཅིག་དང་དུ་མ་
དང་བྲལ་བའི་ཡེ་ཤེས་ནི་རྒྱལ་བ་རྣམས་ཀྱིས་དེ་ཁོ་ན་ཉིད་དོ་ཞེས་གསུངས་སོ་ཞེས་ཏེ། དེ་འདྲའི་དེ་
ཁོ་ན་ཉིད་ཀྱི་ཡེ་ཤེས་དེ་ངོ་བོ་ཉིད་སྐུ་ལས་གཞན་སུ་ཡོད། ཡང་དེ་ཉིད་དུ། བཟློག་པར་དཀའ་བའི་
འདོད་ཆགས་ཀྱི་དྲི་མས་ཀུན་ནས་བསྒོས་པ་བྷ་ག་དང་དབང་བོའི་བདག་ཉིད་བཞི་བའི་སེམས་ཀྱི་
དངོས་པོ་མེད་པའི་སེམས་ནི་ངོ་བོ་ཉིད་ཀྱི་སྐུ་སྟེ་ཐམས་ཅད་མཁྱེན་པ་ཞེས་པའོ་ཞེས་ཏེ། འདིར་
སེམས་ཞེས་པ་གཉིས་སུ་ཕྱེ་བའི་རྣམ་ཤེས་ནི་སངས་རྒྱས་ཀྱི་ས་ན་མེད་པས་ངོ་བོ་ཉིད་སྐུ་དེ་ཡེ་ཤེས་
སུ་གྲུབ་པོ། ། །
1:|དེ་ལྟར་ན་ངོ་བོ་ཉིད་སྐུ་ཡེ་ཤེས་སུ་མི་འཐད་ཅིང་ཆོས་ཉིད་ཡང་མ་ཡིན་ཟེར་བའང་ཤིན་ཏུ་མི་
འཐད་དེ། རྡོ་རྗེ་གཅོད་པར་འདྲེན་པ་རྣམས་ཀྱི་ཆོས་ཀྱི་སྐུ། །ཆོས་ཉིད་སངས་རྒྱས་བལྟ་བར་བྱ། །
ཞེས་དང་། དེའི་འགྲེལ་བ་དབྱིག་གཉེན་གྱིས་མཛད་པར་གྲགས་པར་ཆོས་ཉིད་ནི་འདིར་དེ་བཞིན་
ཉིད་དོ། །ཞེས་བཤད་ཅིང་འདིར་ཆོས་སྐུ་ཞེས་པ་ནི། སྐུ་གསུམ་གྱི་ཡ་གྱལ་གྱི་ཆོས་སྐུ་སྟེ་དེ་ཡང་ངོ་
བོ་ཉིད་སྐུ་ཁོ་ནའོ། །ཡང་སྔར་དྲངས་པ་ལྟར་སྐད་ཅིག་གཅིག་དང་དུ་མ་དང་བྲལ་བའི་ཡེ་ཤེས་ནི་
2a



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
རྒྱལ་བ་རྣམས་ཀྱིས་དེ་ཁོ་ན་ཉིད་དོ་ཞེས་གསུངས་སོ་ཞེས་ཏེ། དེ་འདྲའི་ཡེ་ཤེས་ནི་ངོ་བོ་ཉིད་སྐུའམ་
ལྷན་ཅིག་སྐྱེས་པའི་སྐུ་སྟེ་དེ་ཁོ་ན་ཉིད་དོ་ཞེས་པའི་ལུང་གིས་དེ་བཞིན་དུ་བསྟན་ནོ། །རྒྱུད་བླར། ངོ་
བོ་ཉིད་སྐུའི་མཚན་ཉིད་ལྔ་སྟོན་པའི་སྐབས་སུ། ཆོས་དབྱིངས་ངོ་བོ་ཉིད་ཀྱིས་ནི། །དག་པའི་ཕྱིར་
ན་འོད་གསལ་བ། །ཞེས་ཤིན་ཏུ་རྣམ་དག་གི་ཆོས་དབྱིངས་དངོས་སུ་གསུངས་ནས་ཤིན་ཏུ་རྣམ་དག་
གི་ཆོས་དབྱིངས་ཡིན་པ་དེ། དེའི་མཚན་ཉིད་ལྔའི་གཅིག་དུ་གསུངས་སོ། །
འཕགས་པ་གྲོལ་སྡེའི་ཀྱང་། དེ་ཉིད་ཀྱང་ཆོས་ཉིད་ཀྱི་སྐུ་ཡིན་པ་ལ་ཆོས་ཀྱི་སྐུ་འོ་ཞེས་ངོ་
བོའི་རྐྱེན་མི་མངོན་པར་བྱས་ནས་བསྟན་ཏོ། །ངོ་བོ་ཉིད་སྐུ་དེ་སངས་རྒྱས་སའི་འདུས་བྱས་སུ་གྱུར་
བའི་ཟག་མེད་ཀྱི་ཆོས་སྡེ་ཉེར་གཅིག་གི་ངོ་བོ་ཉིད་དམ་ཆོས་ཉིད་ཀྱི་སྐུ་ཡིན་ཞེས་པའི་དོན་ཏོ། །
འདིར་ནི་འགྲེལ་ཚིག་འདིའི་སྔ་ཕྱིའི་འབྲེལ་བསྒྲིག་མ་ཤེས་པར་ཕར་ཕྱིན་མཁས་པར་ཁས་འཆེ་བ་
མང་པོས། ངོ་བོ་ཉིད་སྐུ་ལ་འདུས་བྱས་མ་བྱས་གཉིས་ཡོད་པ་སོགས་ནོར་བ་ཇི་སྙེད་གཅིག་སྨྲ་བ་
གྲགས་ཏེ། དེ་བཞིན་ཉིད་ཡིན་པའི་འདུས་བྱས་ག་ལ་སྲིད་དེ་རྒྱས་པར་ངག་ལས་ཤེས་པར་བྱའོ། །
ཡང་ངོ་བོ་ཉིད་སྐུ་དེ་ཆོས་ཉིད་མིན་པར་མེད་དགག་ཡིན་ན་སངས་རྒྱས་པའི་ཟག་མེད་ཀྱི་ཡེ་ཤེས་
འདུས་བྱས་དེ་རྣམས་ཀྱི་ཆོས་ཉིད་ཞིག་ཡོད་དམ་མེད། གལ་ཏེ་ཡོད་ན་ངོ་བོ་ཉིད་ཀྱི་སྐུ་དེ་དེ་ཉིད་
རྣམས་ཀྱི་ཆོས་ཉིད་ཡིན་དགོས་ཏེ། དེ་ལས་གཞན་དེའི་ཆོས་ཉིད་ཡིན་པ་གཏན་ནས་མེད་པའི་ཕྱིར་
རོ༑ ༑ཡོད་དོ་ཞེ་ན་དེ་གང་ཡིན་སྨོས་ཤིག བརྟགས་པ་གཉིས་པ་ལྟར་འདོད་ན་དེ་འདྲའི་ཡེ་ཤེས་དེ་
རྣམས་ཆོས་ཅན་ཁྱད་པར་ཅན་དུ་བཤད་པ་མི་འཐད་པར་འགྱུར་དེ་ཆོས་ཉིད་མེད་པའི་ཕྱིར། ཇི་སྐད་
དུ་མདོ་རྒྱན་སོགས་སུ། ཆོས་ཀྱི་དབྱིངས་ལས་མ་གཏོགས་པའི། །འདི་ལྟར་ཆོས་ཡོད་མ་ཡིན་ཏེ། །
ཞེས་ཏེ། སེངྒེ་བཟང་བོས་ཀྱང་དེ་དྲངས་ནས་ཆོས་ཉིད་དང་བྲལ་བའི་ཆོས་ཅན་མི་སྲིད་པར་བཤད་
ཅིང་། མདོ་རྒྱུད་བསྟན་བཅོས་དྲི་མེད་ཀུན་ལས་དེ་སྐད་གསུངས་ཏེ་གྲགས་ཆེ་བས་མ་བཀོད་དོ། །
གལ་ཏེ་དེ་འདྲའི་ཡེ་ཤེས་དེ་རྣམས་ཀྱི་ཆོས་ཉིད་ཡོད་མོད། ངོ་བོ་ཉིད་སྐུ་དེར་མི་འཐད་དེ་མེད་དགག་
ཙམ་མོ་ཞེ་ན། འོ་ན་མཚན་ཉིད་ཐེག་པའི་མདོ་དུ་མ་དང་མདོ་རྒྱན་རྒྱུད་བླ་སོགས་བྱམས་པའི་ཆོས་
སྡེ་མང་བོ་དང་། འཕགས་པ་ཀླུ་སྒྲུབ་རྗེས་འབྲང་དང་བཅས་པའི་བསྟན་བཅོས་མང་བོར་སངས་
རྒྱས་ཀྱི་སྐུའི་དབྱེ་བསྡུ་ལ་ཆོས་ལོངས་སྤྲུལ་པ་གསུམ་མམ། ངོ་བོ་ཉིད་རང་བཞིན་པའི་སྐུ་དང་། ལོངས་
264



པོད་གསུམ་པ།
ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
སྤྲོལ་གཉིས་ཏེ་གསུམ་ཁོ་ནར་མཛད་པ་ནོར་བར་འགྱུར་ཏེ། ཆོས་ཉིད་མ་ཡིན་པར་མེད་དགག་ཡིན་
པའི་ངོ་བོ་ཉིད་སྐུ་དང་མེད་དགག་མ་ཡིན་ཅིང་ངོ་བོ་ཉིད་སྐུའང་མ་ཡིན་པའི་ཆོས་ཉིད་ཀྱི་སྐུ་ཞེས་
པའི་འདུས་མ་བྱས་ཀྱི་སྐུ་གཉིས་ཡོད་པའི་ཕྱིར་རོ། ། ན་
དེ་བཞིན་དུ་ཁྱེད་རང་རྣམས་ཀྱིས་ཚད་མའི་སྐྱེས་བུར་འཛིན་པའི་སློབ་དཔོན་སེངྒེ་བཟང་པོས་
ངོ་བོ་ཉིད་སྐུ་ཆོས་ལོངས་སྤྲུལ་བའི་སྐུ་དང་བཞིར་གྲངས་ངེས་མཛད་པའང་མི་འཐད་པར་འགྱུར།
སངས་རྒྱས་ཀྱི་སྐུ་ལ་ངོ་བོ་ཉིད་སྐུ་ལས་མ་གཏོགས་པའི་ཆོས་ཉིད་ཀྱི་སྐུ་ཡང་ཡོད་པའི་ཕྱིར་རོ། །
ཞེས་པའི་ཐལ་བ་རྣམས་དོན་དང་མཐུན་པའི་ཕྱིར་ལན་གྱིས་བཟློག་པར་ནུས་རེ་སྐན། གལ་ཏེ་ངོ་བོ་
ཉིད་སྐུ་ལ་མེད་དགག་ཡིན་པ་དང་མ་ཡིན་པ་གཉིས་སུ་འབྱེད་པས་གྲངས་ངེས་མི་འཇོག་གོ་ཞེ་ན།
དྲི་མ་མེད་པའི་མདོ་རྒྱུད་བསྟན་བཅོས་གང་ལའང་དེ་འདྲའི་རྣམ་དབྱེ་བཤད་པ་མེད་ངེས་པའི་ཕྱིར།
དེ་ལྟའི་རྣམ་དབྱེ་འདི་ནི་ཁྱེད་ཉིད་ཀྱི་ངན་རྟོག་གིས་སྦྱར་བར་ཟད་དེ། དཔལ་ཆོས་ཀྱི་གྲགས་པས།
རྣལ་མ་འདི་ལ་རྣམ་བུ་ཞེས། །སྒྲ་འདི་དག་ཀྱང་རང་གིས་བྱས། །ཞེས་མུ་སྟེགས་རིག་པ་ཅན་བཀག་
པ་ལྟར་རོ། །
དེས་ན་སངས་རྒྱས་ཀྱི་དོན་དམ་ངོ་བོ་ཉིད་སྐུ་དེ་སྔར་བཤད་ལྟར་གྱི་མེད་དགག་ཡིན་གྱི།
ཆོས་ཉིད་ཡིན་པས་སྔོན་སོ་སྐྱེའི་དུས་ན་མེད་ཅིང་དེས་ན་སེམས་ཅན་ལ་བདེ་གཤེགས་སྙིང་བོ་ཡང་
མེད་དོ་ཞེས་སྨྲ་བའི་སྐྱེས་བུ་དེས་ནི། སེམས་ཅན་རྣམས་བདེ་གཤེགས་སྙིང་བོ་ཅན་ཡིན་པ་སེལ་
བའི་ཆེད་དུ་ངོ་བོ་ཉིད་སྐུ་དེ་ཆོས་ཉིད་དུ་འདོད་པའི་དྲི་མ་སེམས་ལ་མེད་པར་བྱས་ནས། ཆོས་ཉིད་
མེད་པའི་ཆོས་ཅན་མི་སྲིད་པས་སངས་རྒྱས་པའི་ཟག་མེད་ཀྱི་ཡེ་ཤེས་འདུས་བྱས་རྣམས་ཀྱི་ཆོས་
ཉིད་ཞིག་ཡོད་པར་ཁས་བླངས་པས། ངོ་བོ་ཉིད་སྐུ་ཆོས་ཉིད་དུ་མི་འདོད་པའི་དྲི་མ་སེམས་ལ་
འཇོག་པར་བྱེད་པའི་ཕྱིར། གླང་བོ་ཆེའི་གྲུས་དང་འདྲ་བར་འགྱུར་རོ། །གཞན་ཡང་དེ་སྐད་སྨྲ་བའི་
སྐྱེས་བུ་དེ་རི་བོང་བཞིན་སྐྲག་པའི་གནས་མ་ཡིན་པ་རང་ཉིད་སྐྲག་སྟེ་གྲགས་པ་སྐམ་པོའི་ཚིག་ཙམ་
གྱི་རྗེས་སུ་འབྲང་བའི་སྒྲིམ་པོར་རློམ་པའི་གླེན་པ་མང་བོ་བསླུས་པར་གྱུར་ཏ་རེ། །
ཡང་ངོ་བོ་ཉིད་སྐུ་དེ་འདུས་མ་བྱས་དང་དག་པ་གཉིས་ལྡན་ཀྱི་ཆོས་ཉིད་དུ་འདོད་བཞིན་དུ།
སྔར་མེད་པར་ཕྱིས་སངས་རྒྱས་ཐོབ་པའི་ཚེ་བྱུང་བར་འདོད་ན་ནི། མི་རྟག་པ་དང་འདུས་བྱས་སུ་
265



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཐལ་བའི་སྐྱོན་བཟློག་པར་དཀའོ། །འོ་ན་འདུས་མ་བྱས་ནམ་མཁའ་ཡང་མི་རྟག་པ་དང་འདུས་བྱས་
སུ་ཐལ་ཏེ། དེ་ལ་སྤྲིན་སྔར་མེད་པ་ཕྱིས་བྱུང་བའི་ཕྱིར་ཟེར་བ་གྲགས་ཏེ། འདུས་མ་བྱས་ནམ་མཁའ་
ཉིད་སྔར་མེད་ཕྱིས་འབྱུང་བའི་ཕྱིར་ན། དེར་ཐལ་ཟེར་ན་ཁྱབ་པ་ཁས་བླངས་ཡང་རྟགས་མ་གྲུབ་
པས་དཔའ་བོ་ལག་རྡུམ་ལྟ་བུའི་ཐལ་འགྱུར་རོ། །དེས་ན་དེ་ལྟ་བུའི་ཁྱབ་པ་ཁས་ནི་མི་བླངས་ཏེ།
དོན་ཤིན་ཏུ་མི་མཚུངས་པའི་ཕྱིར། ཚད་མས་ནི་མ་གྲུབ་སྟེ་ཁྱབ་པ་དེ་མེད་པས་སོ། །དེས་ན་ཁྱབ་པ་
དོན་ཤིན་ཏུ་མི་མཚུངས་ཤིང་ཐལ་ཆོས་སོར་བཞག་ནས་རྟགས་ལ་ལན་རུལ་བཏབ་པའི་ཕྱིར་ཁས་
ལེན་ལ་མི་འགྲོ་བར་སྙམ་པས་ཀྱང་ཤེས་པར་ཟད་དོ། ། །
དེས་ན་མཁས་པའི་ཚོགས་སུ་དེ་འདྲའི་ཐལ་འགྱུར་འཕེན་པར་མི་འོས་པ་ལྟ་ཅི་སྨོས་ཏེ། བླུན་
པོའི་ནང་དུ་འཕེན་ན་མི་ཉུང་བ་དང་སྐད་ཆུང་ངུ་མཛོད་ཅིག གལ་ཏེ་སྔར་མེད་ཕྱིས་འབྱུང་བ་མིན་
ཏེ༑ ཕྱིས་སྒྲིབ་པ་ཐམས་ཅད་བྲལ་བས་མངོན་དུ་གྱུར་བ་ཙམ་མོ་ཞེ་ན། གསར་དུ་བྱུང་བ་མ་ཡིན་
པར་སྒྲིབ་གཡོགས་དང་བྲལ་བས་མངོན་དུ་གྱུར་བ་ཙམ་ཡིན་ན་སྔོན་ནས་མེད་པ་འགལ། ཡོལ་བ་
སོགས་ཀྱིས་སྒྲིབ་གཡོགས་བསལ་བས་སྔར་ཡོད་ཀྱི་བུམ་སོགས་མཐོང་བ་བཞིན་ནོ། །གལ་ཏེ་ཕྱིས་
སངས་རྒྱས་ཐོབ་པའི་སྐྱེས་བུ་རྣམས་སོ་སྐྱེའི་ཀྱི་དུས་ཉིད་ནས་རང་གི་སེམས་རྒྱུད་ལ་ངོ་བོ་ཉིད་ཀྱི་སྐུ་
ཡོད་ན་དེའི་དུས་སུ་ཡང་ཅིའི་ཕྱིར་དེ་རྣམས་ཀྱིས་མངོན་སུམ་གྱིས་མི་མཐོང་ཞེ་ན། བདག་གཉིས་སུ་
འཛིན་པ་ལ་སོགས་པའི་མ་རིག་པའི་ལིང་ཐོག་གིས་བསྒྲིབས་པས་དེ་རྣམས་ཀྱིས་མངོན་སུམ་གྱིས་
མི་མཐོང་བའི་སྟེ། མདོ་རྒྱན་ལས། གང་ཞིག་ཡོད་པ་མི་མཐོང་མེད་མཐོང་བ། །འདི་འདྲའི་མུན་
ནག་རྣམ་པ་དེ་གང་ཞིག །ཅེས་དང་། ཡོད་པ་ཀུན་ནས་མི་མཐོང་མེད་ལ་མངོན་ཞེན་གང་ཡིན་པ། །
འཇིག་རྟེན་རྨོངས་པའི་རྣམ་པ་ཚབས་ཆེན་འདི་ཀོ་ཇི་ལྟ་བུ། །ཞེས་དང་། རྒྱུད་བླར། རང་བྱུང་རྣམས་
ཀྱི་དོན་དམ་སྟེ། །དད་པ་ཉིད་ཀྱིས་རྟོགས་བྱ་ཡིན། །ཉི་མའི་དཀྱིལ་འཁོར་འོད་འབར་བ། ། མིག་
མེད་པས་ནི་མཐོང་བ་མེད། །ཅེས་དང༌། དཔལ་འཕྲེང་གི་མདོར། དེ་བཞིན་གཤེགས་པའི་སྙིང་བོ་
འདི་ནི་འཇིག་ཚོགས་ལ་ལྟ་བར་ལྟུང་བ་རྣམས་དང་། ཕྱིན་ཅི་ལོག་ལ་མངོན་པར་དགའ་བ་རྣམས་
དང༌། སྟོང་པ་ཉིད་ལ་སེམས་རྣམ་པར་གཡེངས་པ་རྣམས་ཀྱི་སྤྱོད་ཡུལ་མ་ལགས་སོ་ཞེས་ཏེ། དང༌
བོ་སོ་སོ་སྐྱེ་པོ་དང་། གཉིས་པ་ཉན་རང་དང་། གསུམ་པ་ཐེག་པ་ལ་གསར་ཞུགས་ཀྱི་བྱང་སེམས་
266



ཉ་དབོན་ཀུན་དགའ་དཔལ།
པོད་གསུམ་པ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
སུ་ཐོགས་མེད་ཀྱིས་བཀྲལ་ལོ། །འདིར་དད་པས་རྟོགས་བྱ་ཡིན་ཞེས་གསུངས་པ་འདི་འདྲའི་རིགས་
ཅན་རྣམས་ཀྱི་དོན་ཡང་བདག་ཅག་རྣམས་ཀྱི་ད་ལྟ་མངོན་སུམ་དུ་མ་མཐོང་ཡང་། བརྫུན་གྱི་རྒྱུར་
སྤངས་པས་བདེན་པ་ཁོ་ན་གསུངས་པའི་རྫོགས་པའི་སངས་རྒྱས་རྣམས་ཀྱིས་ཇི་ལྟ་བ་བཞིན་མངོན་
སུམ་གྱིས་གཟིགས་ནས་གསུངས་པ་ཡིན་སྙམ་དུ། སངས་རྒྱས་ལ་དད་ཅིང་ཡིད་ཆེས་པའི་སྒོ་ནས་
དེ་ཡོད་པ་ལ་ཡོད་པར་རྟོགས་པར་བྱ་བ་ཡིན་གྱི། སོ་སྐྱེའི་མངོན་སུམ་དུ་རྟོགས་བྱ་མིན་ཞེས་པའི་
དོན་ཆང་(ཆངས་བ་སྟོང་བས་འབྲིད་པ་ལྟ་བུའི་གསུང་དུ་གོ་བར་མི་བྱ་སྟེ། དེ་ལྟར་བཟུང་ན་རྣམ་
པར་འཁྱམས་པར་འགྱུར་བའི་ཕྱིར་རོ། །དེས་ན་ཡོད་བཞིན་དུ་སོ་སྐྱེའི་མངོན་སུམ་གྱིས་མ་མཐོང་
བ་ཡིན་གྱི། དད་པས་རྟོགས་ཞེས་པས་མེད་ནས་སོ་སྐྱེའི་མངོན་སུམ་གྱིས་མ་མཐོང་བར་སྟོན་པ་མ་
ཡིན་ཏེ། ལྷའི་མིག་མ་ཐོབ་པའི་མིའི་མིག་ཐ་མལ་བ་འདིས་བར་སྲིད་ཀྱི་ལུས་ཡོད་བཞིན་དུ་མ་
མཐོང་བ་བཞིན་དང་། མིག་མི་གསལ་བས་དུ་བ་ཕྲ་མོ་ཡོད་ཀྱང་མི་མཐོང་བ་བཞིན་ཏེ། དཔལ་ཆོས་
ཀྱི་གྲགས་པས། དབང་བོ་མི་གསལ་ཕྱིར་མ་མཐོང་། །དཔེར་ན་མིག་མི་གསལ་བ་ཡིས། །དུ་བ་
ཆུང་ངུ་མི་མཐོང་བཞིན། །ཞེས་གསུངས་པ་ལྟར་རོ། །གལ་ཏེ་སོ་སྐྱེའི་རྒྱུད་ལ་ངོ་བོ་ཉིད་ཀྱི་སྐུ་ཡོད་
ན་སོ་སྐྱེ་རྣམས་ཀྱིས་སངས་རྒྱས་ཐོབ་ཟིན་པར་འགྱུར་རོ། །ཞེ་ན། དེའི་རྒྱུད་ལ་དེ་ཡོད་ཀྱང་གློ་བུར་
དྲི་མ་མ་སྤངས་པས་མངོན་དུ་མ་འགྱུར་ཞིང་། མ་ཐོབ་པའི་ཕྱིར་སྐྱོན་དེར་མི་འགྱུར་རོ། །གལ་ཏེ་
དེའི་རྒྱུད་ལ་ཡོད་ན་དེས་མ་ཐོབ་པ་འགལ་ལོ་ཞེ་ན། མ་
ཞིབ་ཏུ་ལེགས་པར་ཕྱེ་ནས་བསྟན་པར་བྱ་སྟེ། སྐྱེས་བུའི་སེམས་རྒྱུད་ཀྱིས་བསྡུས་ནས་དེ་ལ་
ཡོད་པའི་འདུས་བྱས་ཀྱི་དངོས་པོ་ཞིག་ཡིན་ན་དེས་མ་ཐོབ་པར་འགལ་བ་བདེན་མོད། འདིར་སེམས་
ཅན་གྱི་རྒྱུད་ལ་ངོ་བོ་ཉིད་སྐུ་ཡོད་ཅེས་པའི་དོན་དེ་དེའི་སེམས་རྒྱུད་ཀྱིས་བསྡུས་པའམ། དེའི་སེམས་
རྒྱུད་ལ་ཡོད་པའི་རྫས་ཀྱི་དངོས་པོ་ཞིག་ཏུ་ཁས་བླངས་ན་སྐྱོན་དེར་འགྱུར་བ་ལས་དེ་ལྟར་གཏན་
ནས་ཁས་མི་ལེན་ནོ། །འོ་ན་ཅི་ཞེ་ན་ངོ་བོ་ཉིད་ཀྱི་སྐུ་དེ་སྔར་ལུང་རིགས་དུ་མས་སྒྲུབ་པ་ལྟར་ཆོས་
ཉིད་དམ་དེ་བཞིན་ཉིད་ཡིན་ཞིང་། སྔར་རྒྱས་པར་བཤད་པ་ལྟར་ཆོས་རྣམས་ཀྱི་དེ་ཁོ་ན་ཉིད་དམ་
དེ་བཞིན་ཉིད་ནི་གཅིག་ཁོ་ན་ཡིན་པས་ངོ་བོ་ཉིད་སྐུ་ནི་སངས་རྒྱས་ཀྱི་ཆོས་ཉིད་ཡིན་པས། སེམས་
ཅན་གྱིས་སེམས་ཀྱི་ཆོས་ཉིད་དང་གཅིག་ཡིན་ལ་སེམས་ཅན་གྱི་སེམས་ཀྱི་ཆོས་ཉིད་སེམས་ཅན་གྱི་
267



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
སེམས་རྒྱུད་ལ་ཡོད་པ་ལ་བསྙོན་དུ་མེད་པས། སེམས་ཅན་གྱི་སེམས་རྒྱུད་ལ་ངོ་བོ་ཉིད་སྐུ་ཡོད་པར་
འདོད་པ་ཡིན་ནོ། །
དེ་དེའི་རྒྱུད་ལ་ཡོད་ཚུལ་ཡང་ཆོས་ཉིད་ངོ་བོ་ཉིད་ཀྱི་སྐུ་དེ་སེམས་ཅན་གྱི་སེམས་ཀྱི་དེ་ཁོ་ན་
ཉིད་དམ་དེ་བཞིན་ཉིད་དུ་ཡོད་པའི་ཆ་ནས་སེམས་ཅན་གྱི་རྒྱུད་ལ་ངོ་བོ་ཉིད་སྐུ་ཡོད་པ་ཡིན་གྱི།
དེའི་རྒྱུད་ཀྱིས་བསྡུས་པའམ་དེའི་རྒྱུད་ལ་ཡོད་པའི་ལས་ཉོན་ལྟ་བུའི་དངོས་པོ་མ་ཡིན་ཏེ། དེས་ན་
ངོ་བོ་ཉིད་སྐུ་ཆོས་ཉིད་ཡིན་ཞིང་སྔར་བཤད་པ་ལྟར་ཆོས་ཅན་རེ་རེ་བའི་ཆོས་ཉིད་ཡང་ཆོས་དབྱིངས་
ཀུན་འགྲོ་ཡིན་པས་སེམས་ཅན་ཐམས་ཅད་ལ་ཁྱབ་བྱེད་དུ་ཡོད་པ་སྟེ། འདུས་མ་བྱས་ནམ་མཁའ་
གཟུགས་ཅན་ཀུན་ལ་ཁྱབ་བྱེད་དུ་ཡོད་པ་བཞིན་ནོ། །མདོ་རྒྱན་དུ། ཇི་ལྟར་ནམ་མཁའ་རྟག་ཏུ་
ཀུན་སོང་འདོད། །དེ་བཞིན་འདི་ཡང་རྟག་ཏུ་ཀུན་སོང་འདོད། །ཇི་ལྟར་ནམ་མཁའི་གཟུགས་གྱུར་
ཀུན་ཏུ་སོང་། །དེ་བཞིན་དེ་ཡང་སེམས་ཅན་ཚོགས་ཀུན་སོང་། །ཞེས་སོགས་དང་། རྒྱུད་བླར། ཇི་
ལྟར་རྟོག་མེད་བདག་ཉིད་ཅན། །ནམ་མཁའ་ཀུན་ཏུ་རྗེས་སོང་ལྟར། །སེམས་ཀྱི་རང་བཞིན་དྲི་མེད་
དབྱིངས། །དེ་བཞིན་ཀུན་ཏུ་འགྲོ་བ་ཉིད། །དེ་ཡི་མཚན་ཉིད་ཉེས་པ་དང་། །ཡོན་ཏན་མཐར་ཐུག་
ཁྱབ་པ་སྟེ། །གཟུགས་ཀྱི་རྣམ་པ་དམན་པ་ (ས་）དང་། །བར་ཟངས་)མ་མཆོག་ གསེར་)ལ་ནམ་མཁའ་
བཞིན། །ཞེས་སོགས་འགྲེལ་བར་ཡང་། སོ་སོའི་སྐྱེས་བོ་དང་འཕགས་པ་དང༌། ཡང་དག་པར་
རྫོགས་པའི་སངས་རྒྱས་རྣམས་ཀྱིས་སེམས་ཀྱི་རང་བཞིན་རྣམ་པར་མི་རྟོག་པ་གང་ཡིན་པ་དེ་ནི་
སྤྱིའི་མཚན་ཉིད་ཡིན་པའི་ཕྱིར། ཉེས་པ་དང་ཡོན་ཏན་དང་ཡོན་ཏན་རྣམ་པར་དག་པར་མཐར་ཐུག་
པའི་གནས་སྐབས་གསུམ་གར་ཡང་རྗེས་སུ་སོང་བ། རྗེས་སུ་ཞུགས་པ་མཚུངས་པ། དུས་ཐམས་
ཅད་དུ་ཁྱད་པར་མེད་པར་གྱུར་བ་སྟེ། གོ་རིམ་ཇི་ལྟ་བ་བཞིན་ས་དང་ཟངས་དང་གསེར་གྱི་སྣོད་ལ་
ནམ་མཁའ་བཞིན་ནོ། །ཞེས་དང་། ཤ་རིའི་བུ། སེམས་ཅན་གྱི་ཁམས་ཀྱང་གཞན་ལ་ཆོས་ཀྱི་སྐུ་
ཡང་གཞན་པ་ནི་མ་ཡིན་ཏེ། སེམས་ཅན་གྱི་ཁམས་ཉིད་ཆོས་ཀྱི་སྐུའོ། །ཆོས་ཀྱི་སྐུ་ཉིད་སེམས་ཅན་
གྱི་ཁམས་ཏེ། འདི་ནི་དོན་གྱི་གཉིས་སུ་མེད་དེ་ཡི་གེ་ཙམ་ཐ་དད་པ་ཡིན་ནོ། །ཞེས་འཕེལ་བ་དང་
འགྲིབ་པ་མེད་པའི་མདོའི་ལུང་དྲངས་སོ། །དེ་ལྟར་ན་ས་ཟངས་གསེར་གྱི་སྣོད་གསུམ་བཟང་ངན་
བར་མ་གསུམ་གྱི་ཁྱད་ཡོད་ཀྱང་། དེ་གསུམ་གྱི་ནམ་མཁའ་ལ་བཟང་ངན་མེད་པ་ལྟར་སོ་སྐྱེ་དང་
268



པོད་གསུམ་པ།
ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
འཕགས་པ་སློབ་པ་དང་སངས་རྒྱས་རྣམས་ལ་བཟང་ངན་བར་མ་གསུམ་གྱི་ཁྱད་ཡོད་ཀྱང་། དེ་རྣམས་
ཀྱི་སེམས་ཀྱི་ཆོས་ཉིད་ལ་བཟང་ངན་བར་མ་གསུམ་གྱི་ཁྱད་པར་མེད་པར་ཆེས་ཤིན་ཏུ་གསལ་བར་
བསྟན་ཏོ། །ཀྱོག་བཤད་ལ་མཐའ་མེད་དེ་རྐུན་མ་ལའང་ཤགས་ཡོད་དེ་ཟེར་བ་བཞིན། དེ་ལྟར་ན་
དེའི་ཆོས་ཉིད་དུ་ཡོད་ཙམ་གྱིས་དེ་ལ་ཡོད་པར་མི་འགྲུབ་ན་ནི་ཆོས་ཅན་རྣམས་ཀྱི་ཆོས་ཉིད་དེ་ཡང་
ཆོས་རྣམས་ལ་ཚུལ་ཇི་ལྟར་ཡོད་མིག་ཚུམས་ལ་སོམས་ཤིག །
དེ་ལྟར་ཁ་ཅིག་གསུང་རབ་ཀྱི་ངེས་དོན་གཏན་ལ་འབེབས་པའི་ཚུལ་འདི་མི་རྟོགས་པར་སེམས་
ཅན་ལ་ཆོས་ཉིད་ངོ་བོ་ཉིད་སྐུ་ཡོད་པ་དང་། སེམས་ཅན་ཐམས་ཅད་བདེ་གཤེགས་སྙིང་པོ་ཅན་དུ་
འདོད་པའི་ལུགས་ཀྱི་ཕྱོགས་སྔ་ཤེས་པའི་ནམ་མ་ལངས་པར་དགག་པ་ལྟར་སྣང་གི་ཉི་མ་ཤར་བར་
བྱས་ནས་ཁྱི་སྐད་ལ་རྒྱུག་པ་དང་། རི་བོང་ཆལ་དང་ཁྲོན་པའི་རུས་སྦལ་གྱི་རྣམ་ཐར་འཛིན་པ་དུ་མ་
ཞིག་གྲག་གོ །དེ་ལྟར་ན་སངས་རྒྱས་ཀྱི་ངོ་བོ་ཉིད་ཀྱི་སྐུ་དེ་དེ་བཞིན་གཤེགས་པའི་སྙིང་པོ་ཡིན་ཏེ།
དོན་དམ་ཆོས་སྐུ་ཡིན་པའི་ཕྱིར་ཞེས་པའི་དོན་འདི། མདོ་རྒྱུད། རྒྱུད་བླ་རྩ་འགྲེལ་སོགས་དུ་མ་ལས་
ལེགས་པར་གཏན་ལ་ཕབ་ནས་གསུངས་ཤིང་། རྒྱ་བོད་ཀྱི་མཁས་པ་དུ་མས་ཀྱང་བཞེད་དོ། །དོན་
དམ་ཆོས་སྐུ་དེ་ཆོས་ཉིད་དམ་དེ་བཞིན་ཉིད་ཡིན་ལ་སྔར་བཤད་ཟིན་པ་ལྟར་ཆོས་ཅན་རྣམས་ཀྱི་དེ་
ཁོ་ན་ཉིད་དམ་ཆོས་ཉིད་གཅིག་ཡིན་པས་སེམས་ཅན་ཐམས་ཅད་བདེ་གཤེགས་སྙིང་པོ་ཅན་དུ་འཐད་
དེ་༑ དེ་ལྟ་མ་ཡིན་ན། ཆོས་ཅན་རྣམས་སོ་སོ་བཞིན་དུ་དེ་རྣམས་ཀྱི་ཆོས་ཉིད་ཀྱང་སོ་སོ་ཁོ་ནར་
འགྱུར་བའི་སྐྱོན་ཡོད་པ་ལས་སྔར་ལུང་རིགས་དུ་མས་གཅིག་ཏུ་བསྒྲུབས་ཟིན་ཅིང་། མཁས་པ་ཕལ་
ཆེར་ཡང་གཅིག་ཏུ་བཞེད་པའི་ཕྱིར། བརྒྱད་སྟོང་པ་ལ་སོགས་པ་ཡུམ་གྱི་མདོར། སེམས་ནི་སེམས་
མ་མཆིས་པ་སྟེ་སེམས་ཀྱི་རང་བཞིན་འོད་གསལ་བའོ། །ཞེས་པའི་དོན་རྣམ་ཤེས་ཚོགས་བརྒྱད་ལ་
སོགས་པའི་སེམས་འདི་རྣམས་རང་བཞིན་གྱིས་འོད་གསལ་བ་སྟེ། དོན་དམ་པར་སྟོང་ཞིང་བདག་
མེད་པའི་ཕྱིར་ཞེས་འོད་གསལ་བའི་དོན་བདེན་པའི་རང་བཞིན་མེད་པ་ཉིད་ལ་འཆད་པ་རྣམས་ནི་
དགོངས་དོན་མ་ཡིན་ཏེ། མདོ་ཉིད་དུ། སེམས་ཀྱི་རང་བཞིན་འོད་གསལ་ཏེ། ཞེས་གསུངས་ཀྱི་
སེམས་ནི་རང་བཞིན་གྱིས་འོད་གསལ་བའོ་ཞེས་མ་གསུངས་པའི་ཕྱིར། གསུངས་སུ་བཅུག་ནའང་
རང་བཞིན་གྱིས་འོད་གསལ་བའི་སེམས་ཞེས་པ་སྔར་རྒྱས་པར་བཤད་ཟིན་པ་ལྟར་ཆོས་ཉིད་ཀྱི་
269



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
སེམས་དང་རང་བྱུང་ཡེ་ཤེས་ཞེས་མདོ་ལས་གསུངས་པ་དེ་ཡིན་ཏེ། རྗེ་བཙུན་སྤྱན་རས་གཟིགས་
དང་། གསང་བདག་ཕྱག་ན་རྡོ་རྗེས་སྔར་གྱི་ཡུམ་གྱི་མདོའི་ལུང་དེ་འདི་ལྟར་དྲངས་ཏེ། སེམས་གང་
ཡོད་པའི་སེམས་དེ་ནི་སེམས་མ་ཡིན་པའོ། །ཞེས་སེམས་ཀྱི་རང་བཞིན་འོད་གསལ་བར་གསུངས་
སོ་ཞེས་སོ། །སེམས་རྣམ་ཤེས་འཁོར་དང་བཅས་པ་འདི་རྣམས་ནི་སྐབས་འདིར་གསུངས་པའི་སེམས་
ཀྱི་རང་བཞིན་དུ་མི་རུང་སྟེ་སེམས་ཀྱི་གནས་ལུགས་མ་ཡིན་པའི་ཕྱིར། གནས་ལུགས་མངོན་སུམ་
དུ་མཐོང་བའང་མ་ཡིན་པའི་ཕྱིར་ཏེ། ཡོད་པའི་ཆོས་ཉིད་མ་མཐོང་བར་མེད་པའི་གཟུང་འཛིན་
སོགས་སུ་འཁྲུལ་བ་ཡིན་པའི་ཕྱིར་དུང་དཀར་སེར་འཛིན་སོགས་བཞིན། འོད་གསལ་བའི་སེམས་
ཡང་མ་ཡིན་ཏེ་རྨོངས་ཤིང་མི་གསལ་བའི་མ་རིག་པ་ཡིན་པའི་ཕྱིར་ཏེ། མུན་པ་བཞིན། སཾ་བྷུ་ཊིར།
རྣམ་རྟོག་མ་རིག་ཆེན་པོ་སྟེ། །འཁོར་བའི་རྒྱ་མཚོར་ལྟུང་བྱེད་ཡིན། །ཞེས་དང་དབུས་མཐའ་རྣམ་
འབྱེད་དུ། ཡང་དག་མ་ཡིན་ཀུན་རྟོག་ནི། །སེམས་དང་སེམས་བྱུང་ཁམས་གསུམ་པ། །ཞེས་དང་།
བདེན་གཉིས་སུ། སེམས་དང་སེམས་བྱུང་ཁམས་གསུམ་པ། །སྒྲོ་བཏགས་རྣམ་པ་ཅན་རྟོག་ཡིན། །
ཞེས་སོ། །སྔར་རྒྱུད་བླ་རྣམ་འགྲེལ་གྱི་ལུང་དྲངས་པ་སོགས་དྲི་མ་མེད་པའི་ལུང་ཤིན་ཏུ་མང་ངོ༌། །
སེམས་སྟོང་ཞིང་བདག་མེད་པ་ཙམ་སེམས་རང་བཞིན་འོད་གསལ་གྱི་དོན་དུ་མི་འཐད་དེ། མེད་
དགག་ཡིན་པས་གསལ་བའི་དོན་ཅི་ཡང་མ་ཚང་པའི་ཕྱིར། དེ་ལྟར་ན་འདིར་བཤད་ཀྱི་རང་བཞིན་
ནི་སྤྲིན་དང་རྡུལ་དང་ཁུག་རྣ་སོགས་མེད་པའི་སྟོན་དུས་ཀྱི་ནམ་མཁའ་དྭངས་པ་བཞིན་དང་། ཁ་
ཕྱིར་བལྟས་ཀྱི་རྣམ་ཤེས་གཟུང་འཛིན་སོགས་སྣ་ཚོགས་སུ་སྣང་བ་འདི་རྣམས་རྡུལ་དང་སྤྲིན་ལ་
སོགས་པ་ལྟར། ཐོག་མ་མེད་པ་ནས་འཁྲུལ་བར་གྱུར་པའི་གློ་བུར་བ་ཡིན་ནོ་ཞེས་དྲི་མ་མེད་པའི་
གསུང་རབ་དུ་མ་ལས་གསུངས་པའང་ཡིད་ཆེས་པར་བྱའོ། །
ཡང་ཁ་ཅིག་ན་རེ། སངས་རྒྱས་ཀྱི་སའི་འདུས་བྱས་འདུས་མ་བྱས་ཀྱི་ཆོས་ཇི་སྙེད་ཡོད་པ་
ཐམས་ཅད་བདེ་གཤེགས་སྙིང་པོ་ཡིན་པར་ཆོས་རྗེས་ཐམས་ཅད་མཁྱེན་པ་བུ་སྟོན་རིན་པོ་ཆེ་བཞེད་
ཟེར་བ་གྲགས་ཏེ། དེའི་གསུང་རབ་གང་ན་ཡང་དེ་ལྟར་བཤད་པ་མ་མཐོང་ཞིང་གལ་ཏེ་དེ་ལྟར་བཞེད་
ན༑ བདེ་གཤེགས་སྙིང་པོའི་ཚུལ་དགག་གཞག་སྤང་གསུམ་རྒྱས་པར་བསྟན་པའི་བདེ་གཤེགས་
སྙིང་པོའི་མཛེས་རྒྱན་དུ་འོང་བར་རིགས་པ་ལ་དེར་ཟུར་ཙམ་ཡང་མ་གསུངས་པར་སྣང་པའི་ཕྱིར་རོ། །
270



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
བསྟན་བཅོས་དེར་ནི་ཆོས་རྗེ་ཇོ་ནང་བ་ཆེན་པོ་དོན་དམ་ཆོས་སྐུ་ཁོ་ན་བདེ་གཤེགས་སྙིང་པོར་བཞེད་
ཅིང་དེ་ཉིད་སེམས་ཅན་ཐམས་ཅད་ལ་ཁྱབ་བྱེད་དུ་ཡོད་པར་བཞེད་པ་ལ་དགག་པ་མཛད་སྣང་གི །
གཤེགས་སྙིང་པོ་མཚན་ཉིད་པར་བཤད་པ་མེད་དོ། །རྒྱུ་མཚན་
དེའི་ཕྱིར་དོན་དམ་ཆོས་སྐུ་དེ་སྒྲིབ་པ་ཐམས་ཅད་ལས་གྲོལ་བ་ཡིན་ཅིང་དེ་ཉིད་བདེ་གཤེགས་སྙིང་
པོ་ཡིན་པས་དྲི་བཅས་ཀྱི་སྐབས་ན་མེད་ཅིང་སངས་རྒྱས་ཀྱི་ས་ཁོ་ན་ན་ཡོད་པར་ཆོས་རྗེ་བུ་རིན་
བརྗོད་དོ། །མདོར་བསྡུས་པ་ཙམ་མོ།། །། །
ཡང་ཁ་ཅིག་བདེ་གཤེགས་སྙིང་པོ་དེ་སེམས་ཅན་ཐམས་ཅད་ལ་ཡོད་པ་འཐད་ཅིང་། དོན་
དམ་ཆོས་སྐུ་དང་ཆོས་རྣམས་ཀྱི་དེ་བཞིན་ཉིད་དུ་རང་བཞིན་དུ་གནས་པའི་རིགས་ཆོས་ཉིད་སོགས་
འདུས་མ་བྱས་ཁོ་ན་བདེ་གཤེགས་སྙིང་པོ་ཡིན་པའང་མི་འཐད་དེ། ངེས་དོན་གྱི་གསུང་རབ་དུ་མར་
སེམས་ཅན་ཐམས་ཅད་བདེ་གཤེགས་སྙིང་པོ་ཅན་དུ་ཆེས་གསལ་བར་གཏན་ལ་ཕབ་པའི་ཕྱིར་དང༌།
རྒྱུད་བླ་རྩ་འགྲེལ་དུ་སེམས་ཀྱི་རྣམ་པར་བྱང་བའི་ཁམས་དེ་བཞིན་གཤེགས་པའི་སྙིང་པོ་རང་བཞིན་
རྣམ་པ་གསུམ་གྱི་དབང་དུ་བྱས་ཏེ། སངས་རྒྱས་ཀྱི་གཟུགས་ལ་སོགས་པ་རྣམ་དགུ་དང་ཆོས་མཐུན་
པར་རྟོགས་པར་བྱའོ། །རང་བཞིན་རྣམ་པ་གསུམ་གང་ཞེ་ན། འདིའི་རང་བཞིན་ཆོས་སྐུ་དང་། །དེ་
བཞིན་ཉིད་དང་རིགས་ཀྱང་སྟེ། །ཞེས་སོགས་མདོར་བསྟན་ནས་རིགས་ཞེས་པའི་རྒྱས་བཤད་དུ།
གཏེར་དང་འབྲས་བུའི་ཤིང་བཞིན་དུ། །རིགས་དེ་རྣམ་གཉིས་ཤེས་བྱ་སྟེ། །ཐོག་མེད་རང་བཞིན་
གནས་པ་དང་། །ཡང་དག་བླངས་པ་མཆོག་ཉིད་དོ། །ཞེས་རྒྱས་པའི་རིགས་ཀྱང་དེ་བཞིན་གཤེགས་
པའི་སྙིང་པོར་གསུངས་ཤིང་གཞན་ཡང་འདུས་བྱས་ཡིན་པའི་བདེ་གཤེགས་སྙིང་པོར་གསུངས་པའི་
ཚུལ་མང་ངོ་ཞེས་ཟེར་བ་གྲག་གོ །སྐབས་དེར་ནི་རང་བཞིན་གྱིས་གནས་པའི་རིགས་དེ་ཉིད་སྐབས་
སུ་བབ་པའི་བསྟན་བྱའི་གཙོ་བོ་ཡིན་ཏེ། རྩ་འགྲེལ་དུ། མདོར་བསྡུས་ན་ཟག་པ་མེད་པའི་དབྱིངས་
དེ་བཞིན་གཤེགས་པའི་སྙིང་པོ་ལ་དོན་བཞིའི་དབང་དུ་བྱས་ནས་མིང་གི་རྣམ་གྲངས་བཞིར་རིག་
པར་བྱའོ། །དོན་བཞི་གང་ཞེ་ན། སངས་རྒྱས་ཆོས་དབྱེར་མེད་པ་དང་། །དེ་རིགས་དེ་བཞིན་ཐོབ་
པ་དང་། །ཞེས་སོགས་ནས་དེ་རིགས་རང་བཞིན་གྱི་བསམ་གྱིས་མི་ཁྱབ་པའི་རྣམ་པ་ཐོབ་པའི་དོན་
ནི་གང་གི་དབང་དུ་མཛད་ནས་བརྒྱུད་ནས་འོངས་པ་ཐོག་མ་མེད་པའི་ཆོས་ཉིད་ཀྱིས་ཐོབ་པ་དེ་ནི་
271



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
སྐྱེ་མཆེད་དྲུག་གི་ཁྱད་པར་དེ་འདྲ་བ་ཡིན་ནོ་ཞེས་གསུངས་སོ། །ཞེས་སོགས་གོང་འོག་ཐམས་ཅད་
དུ་བདེ་གཤེགས་སྙིང་པོ་གསུངས་པའི་རིགས་ནི་རང་བཞིན་གྱི་གནས་པའི་རིགས་ཁོ་ན་ལ་གསུངས་
ཤིང་། སྐབས་འདིར་ནི་ཐོག་མར་འབྲས་བུ་སྐུ་གསུམ་གྱི་རྒྱུ་བསྟན་ནས་སྐུ་གསུམ་རྒྱས་པར་བསྟན་
པར་དགོངས་ཏེ་རྒྱས་པའི་རིགས་ཞར་ལ་བསྟན་པ་ཙམ་དུ་ཟད་དོ། །དེ་ལྟར་མ་ཡིན་པར་སྒྲ་ཇི་བཞིན་
པར་འདོད་ན། གོང་དེ་མ་ཐག་ཏུ་རང་བཞིན་རྣམ་པ་གསུམ་གང་ཞེ་ན། འདིའི་རང་བཞིན་ཆོས་སྐུ་
དང་ཞེས་པའི་རྒྱས་བཤད་དུ། ཆོས་སྐུ་རྣམ་གཉིས་ཤེས་བྱ་སྟེ། །ཆོས་དབྱིངས་ཤིན་ཏུ་དྲི་མེད་དང་། །
དེ་ཡི་རྒྱུ་མཐུན་ཟབ་པ་དང་། །སྣ་ཚོགས་ཚུལ་ནི་སྟོན་པའོ། །ཞེས་བསྟན་པའི་ཆོས་གསུང་རབ་ཡན་
ལག་བཅུ་གཉིས་ཡང་བདེ་གཤེགས་སྙིང་པོའི་མིང་གི་རྣམ་གྲངས་ཀྱི་དོན་དམ་ཆོས་སྐུ་ཡིན་པར་
འདོད་དགོས་ཏེ་རྒྱུ་མཚན་ཤིན་ཏུ་མཚུངས་པའི་ཕྱིར་རོ། །འདོད་དོ་ཞེ་ན་འདོད་ལ་རག་སྟེ་གནོད་
བྱེད་ནི་ཤིན་ཏུ་མང་ངོ༌། །དེས་ན་སྐབས་དེར་ཡང་བསྟན་པའི་ཆོས་ཀྱི་ཚོགས་རྣམས་དོན་དམ་ཆོས་
སྐུ་འཐོབ་བྱེད་ཀྱི་ཆོས་ཀྱི་ཚོགས་ཡིན་པས་ཆོས་སྐུ་ཞེས་ཞར་ལ་བསྟན་པ་ལྟར། རྒྱས་པའི་རིགས་
ཡང་གཟུགས་སྐུའི་རྒྱུར་འགྱུར་བའི་རིགས་ཡིན་པས་སྐབས་དེར་ཞར་ལ་བསྟན་པ་ཙམ་དུ་ཤེས་པར་
བྱའོ། །
སོར་ཕྲེང་གི་མདོར། དེ་བཞིན་གཤེགས་པ་ཐམས་ཅད་ཀྱིས་ནན་ཏན་དུ་བཙལ་ཡང་དེ་བཞིན་
གཤེགས་པའི་སྙིང་པོ་སྐྱེས་པ་མ་རྙེད་དེ་སེམས་ཅན་ཐམས་ཅད་ལ་སངས་རྒྱས་ཀྱི་དབྱིངས་མ་སྐྱེས་
པ་མཚན་དང་དཔེ་བྱད་བཟང་བོ་མཐའ་ཡས་པས་བརྒྱན་པའི་དབྱིངས་ཡོད། ཅེས་སོགས་ནས་
གཞིག་ཏུ་རུང་བ་མ་རྙེད་པའི་བར་དུ་རྒྱས་པར་གསུངས་ཤིང་། གཞན་ཡང་སངས་རྒྱས་རྣམས་ཀྱིས་
གང་མ་རྙེད་པའི་ཞེས་བྱ་བ་དེ་ནི་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་དེ་བཞིན་
གཤེགས་པའི་སྙིང་པོ་བྱས་པ་མ་བརྙེས་ནས་འདས་ཏེ། མ་བྱས་པའི་སངས་རྒྱས་ཀྱི་ཁམས་མཚན་
དང་དཔེ་བྱད་བཟང་བོ་མཐའ་ཡས་པས་བརྒྱན་པ་སེམས་ཅན་རྣམས་ལ་ཡོད་དོ། །ཞེས་སོགས་ནས་
སྔོན་གྱི་ཡང་དག་པར་རྫོགས་པའི་སངས་རྒྱས་མང་པོའི་དྲུང་དུ་གང་གིས་དེ་བཞིན་གཤེགས་པའི་
སྙིང་པོ་ལ་བསྒོམས་ཤིང་མང་དུ་བྱས་པའི་སེམས་ཅན་དེ་དག་ནི་ད་དུང་ཡང་དེ་བཞིན་གཤེགས་པའི་
སྙིང་པོ་ལ་ཡིད་ཆེས་ཏེ། སེམས་ཅན་དེ་དག་ནི་ཡུན་རིང་བོ་ནས་བསྒོམས་ཤིང་དེ་བཞིན་གཤེགས་



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
པ་ལ་བྱས་པ་གཟོ་ལ་སྟེ་གཞན་མ་ཡིན་ནོ། །མ་འོངས་པའི་དུས་ཡང་སེམས་ཅན་གང་དེ་བཞིན་
གཤེགས་པའི་སྙིང་པོ་སྟོན་པ་དང་ཐོས་ནས་ཡིད་ཆེས་པར་འགྱུར་བའི་སེམས་ཅན་དེ་དག་ནི་གཞན་
མ་ཡིན་ཏེ། དེ་བཞིན་གཤེགས་པས་སྲས་སམ་ས་ལ་ཟ་བ་ལྟ་བུ་དེ་བཞིན་གཤེགས་པ་ལ་བྱས་པ་
གཟོ་བ་ལགས་སོ། །ཞེས་སོགས་དཔལ་འཕྲེང་གི་མདོ་དང་མྱང་འདས་ཆེན་པོ་ལ་སོགས་མདོ་དུ་མ་
དང་རྒྱུད་བླ་སོགས་ངེས་དོན་བསྟན་བཅོས་དུ་མར་དེ་བཞིན་གཤེགས་པའི་སྙིང་པོ་མཚན་ཉིད་པ་ནི་
འདུས་མ་བྱས་ཁོ་ནར་གཏན་ལ་ཕབ་པས་དེ་ཡིད་ཆེས་པར་བྱའོ། །ཚུལ་འདི་རྣམས་རྒྱས་པར་གཞན་
དུ་བསྟན་ཏོ། །
ཡང་ཁ་ཅིག་ན་རེ། སེམས་ཅན་རྣམས་ཀྱི་སེམས་ཀྱི་ཆོས་ཉིད་དམ་དེ་བཞིན་ཉིད་དེའི་ངོ་བོ་
དག་པ་གཉིས་ལྡན་ཡིན་ན་རིགས་པ་མཚུངས་པས་། དག་པ་གསུམ་ལྡན་ལ་སོགས་པར་ཡང་ཐལ་
བར་འགྱུར་རོ་ཞེས་ཟེར་བ་གྲགས་སོ། །ཁོ་བོས་སྔར་འདི་སྐད་དུ་སློབ་མ་རྣམས་ལ་བཤད་པ་ཡིན་
ཏེ༑ རྒྱུད་བླར། དྲི་བཅས་དེ་བཞིན་ཉིད་དང་དྲི་མ་མེད། །སོགས་དེ་བཞིན་ཉིད་ལ་དྲི་བཅས་དྲི་མེད་
ཤིན་ཏུ་དྲི་མེད་ཅེས་གནས་སྐབས་གསུམ་གསུངས་པའི་དགོངས་དོན་ནི། སོ་སོ་སྐྱེ་བོ་དང་ཉན་རང་
དགྲ་བཅོམ་དང་བཅས་པའི་འཕགས་པ་སློབ་པ་དང་། རྫོགས་པའི་སངས་རྒྱས་ཐོབ་པའི་གང་ཟག་
གསུམ་གྱི་དབང་དུ་མཛད་པས་ཏེ། རྟེན་ནམ་རྒྱུད་དེ་དག་ལ་མ་དག་པ་དང་དག་པ་དང་ཤིན་ཏུ་རྣམ་
དག་གི་གནས་སྐབས་གསུམ་དུ་ཡོད་པས། དེ་རྣམས་ལ་ཁྱབ་བྱེད་དུ་ཡོད་པས་དེ་རྣམས་ཀྱི་དེ་
བཞིན་ཉིད་ལ་ཡང་གནས་སྐབས་གསུམ་ཡོད་པ་ལྟ་བུར་གསུངས་པ་ཡིན་གྱི། དེ་བཞིན་ཉིད་ཁོ་རང་
ཉིད་ཀྱི་ངོ་བོ་རང་ལ་གནས་སྐབས་གསུམ་ཡོད་པ་མིན་ཏེ། དེ་ཉིད་ཀྱི་ངོ་བོ་གདོད་ནས་གློ་བུར་དྲི་མ་
ཐམས་ཅད་ཀྱིས་རྣམ་པར་དག་པའི་ཕྱིར་དེ་ལྟ་མ་ཡིན་ན་རང་བཞིན་རྣམ་དག་གི་ཆོས་དབྱིངས་སུ་
འགལ་བས། ཆོས་དབྱིངས་དག་པ་གཅིག་ལྡན་དུ་ཡང་མི་འགྲུབ་པོ། །དེའི་ཕྱིར་ཆོས་དབྱིངས་དེ་
བཞིན་ཉིད་དེ་རང་གི་ངོ་བོའི་དབང་དུ་བྱས་ཏེ། གློ་བུར་དྲི་མ་ཐམས་ཅད་ཀྱིས་གདོད་ནས་དག་པ་ལ་
དག་པ་གཅིག་ལྡན་ཞེས་དང་། རྟེན་ནམ་རྒྱུད་དབང་བཙན་པར་བྱས་ཏེ། སངས་རྒྱས་ཐོབ་པའི་ཚེ་
གང་ཟག་དེའི་རྒྱུད་ལ་ཡང་དྲི་མ་ཐམས་ཅད་མེད་པས་དེའི་ཆོས་ཉིད་ལ་དག་པ་གཉིས་ལྡན་ཞེས་
དོན་དེ་གཉིས་ལ། རིམ་པ་བཞིན་དག་པ་གཅིག་ལྡན་དང་གཉིས་ལྡན་གྱི་བརྡ་ཆད་བོད་རྣམས་ཀྱིས་
273



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བྱས་པ་སྟེ། བརྡ་ཆད་དེའི་དབང་དུ་བྱས་ན་སེམས་ཅན་གྱི་སེམས་ཀྱི་ཆོས་ཉིད་ཡང་རང་ཉིད་ཀྱི་ངོ་
བོ་ཡང་དག་པ་གཉིས་ལྡན་དུ་བཞག་པར་བྱ་སྟེ། གདོད་ནས་རང་བཞིན་གྱིས་རང་གི་ངོ་བོ་དྲི་མ་
རྣམས་ཀྱིས་དག་ཅིང་། ཁོ་རང་གི་རང་གི་ངོ་བོ་ལ་རྒྱུད་ཀྱི་དབང་བཙན་དུ་བྱས་པའི་དྲི་མ་གང་གིས་
ཀྱང་། མ་གོས་པའི་དེ་བཞིན་ཉིད་ཡིན་པའི་ཕྱིར་ཞེས་རྒྱུ་མཚན་དེ་ལས་བོད་ཀྱི་སློབ་དཔོན་སྔ་མའི་
བརྡ་ཆད་དང་བསྟུན་ན། སེམས་ཀྱི་ཆོས་ཉིད་ཀྱི་རང་གི་ངོ་བོ་དག་པ་གཉིས་ལྡན་དུ་ཡང་བཞག་པས་
ཆོག་ཅེས་འདོད་པ་ཡིན་པས་བརྡ་ཆད་དེའི་དབང་དུ་བྱས་ན། སེམས་ཅན་གྱི་སེམས་ཀྱི་ཆོས་ཉིད་ཀྱི་
རང་གི་ངོ་བོ་དག་པ་གསུམ་ལྡན་ལ་སོགས་པར་ཡང་བཞག་པས་ཆོག་སྟེ། དེའི་རང་གི་ངོ་བོ་འཇིག་
རྟེན་གྱི་ཁམས་ན་གློ་བུར་དྲི་མ་ཇི་སྙེད་ཡོད་པ་དེ་སྙེད་ཀྱིས་དག་པའི་ཕྱིར། དེ་ལྟར་ན་སྔར་གྱི་བརྡ་
ཆད་དེ་དང་བསྟུན་ན། དག་རྒྱུའི་དྲི་མ་བརྗོད་དུ་མེད་པས་རྣམ་པར་དག་པའི་ཕྱིར། དག་པ་བརྗོད་
མེད་ལྡན་དུ་ཡང་བཞག་པས་ཆོག་གོ་ཞེས་ཁོ་བོས་འཆད་པ་མ་ཚོར་བ་ཟད་དོ། །
དེས་ན་དག་པ་གཉིས་ལྡན་ཞེས་པ་དག་ཚུལ་གྱི་རིགས་བསྡུས་པའི་བརྡ་ཆད་ཡིན་ལ། དག་
རྒྱུ་དང་དག་ཚུལ་གྱིས་གསལ་བའི་དབྱེ་བས་ཕྱེ་ན་གྲངས་མེད་པར་ཡང་འགྱུར་པས། བོད་སྔ་མའི་
བརྡ་ཆད་དང་རིགས་བསྡུ་བ་དང་གསལ་པའི་དབྱེ་བ་མ་ཕྱེད་པར་སྙམ་དེ་སྐྱོན་མིན་སྐྱོན་དུ་བཟུང་སྟེ།
བྱ་འུར་བ་གནམ་རྡིབ་ཀྱིས་དོགས་པའི་ཚུལ་སྟོན་པར་ཟད་དོ། ། །
ཡང་ཁ་ཅིག་ན་རེ། །དབུ་མ་པ་ལ་རང་ལུགས་ཀྱིས་ཁས་ལེན་གཏན་ནས་མེད་དེ། རྩོད་
བཟློག་ལས། གལ་ཏེ་ངས་དམ་བཅས་འགའ་ཡོད། །དེས་ན་ང་ལ་སྐྱོན་དེ་ཡོད། །ང་ལ་དམ་བཅའ་
མེད་པས་ན། །ང་ནི་སྐྱོན་མེད་ཁོ་ན་ཡིན། །ཞེས་སོགས་དང་དབུ་མ་ཚིག་གསལ་དུ་དབུ་མ་པ་ཡིན་
ན་ནི། རང་གི་རྗེས་སུ་དཔག་པ་འདོད་པ་མ་ཡིན་ཏེ། ཕྱོགས་གཞན་ཁས་བླངས་པ་མེད་པའི་ཕྱིར་རོ་
ཞེས་བཤད་པས་སོ་ཟེར་རོ། །དེའི་ལན་དུ་དོན་དམ་དུ་ཁས་ལེན་པ་མེད་པ་ལ་དགོངས་ནས་དམ་
བཅའ་མེད་པར་གསུངས་པ་ཡིན་གྱི། ཀུན་རྫོབ་ཏུ་ཁས་ལེན་ཡོད་ རྨ་བྱང་བརྩོན་སོགས་ཀྱི ཞེས་གསུངས་
སྔར་གྱི་ལུང་ང་ལ་དམ་བཅའ་མེད་པས་ན་ཞེས་སོགས་ཀྱི་འགྲེལ་བའི་སྐབས་སུ་དེའི་ཕྱིར་དངོས་པོ་
ཐམས་ཅད་སྟོང་པ་གཏན་དུ་ཉེ་བར་ཞི་བ། རང་བཞིན་གྱིས་དབེན་པ་དག་ལ་དམ་བཅའ་པ་ཡང་ག་
ལ་ཡོད། དམ་བཅས་པའི་མཚན་ཉིད་ཀྱང་ག་ལ་ཡོད། དམ་བཅས་པའི་མཚན་ཉིད་ལས་བྱུང་བའི་
274



པོད་གསུམ་པ།
ཀ
ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
སྐྱོན་ཡང་ག་ལ་ཡོད་ཅེས་པའི་དགོངས་དོན་དུ་བསམ་པར་སྣང་ངོ༌། །
འོན་ཀྱང་སྔར་གྱི་ལུང་དེའི་ཐོག་མར་ཕྱོགས་སྔ་འདི་ལྟར་བཀོད་དེ། འགོག་པའི་འགོག་པའང་
དེ་ལྟ་ཞེས། །འདོད་ན་དེ་ཡང་བཟང་མིན་ཏེ། །དེ་ལྟ་ན་ཡང་ཁྱོད་དམ་བཅས། །མཚན་ཉིད་སྐྱོན
ཡོད་དེ་དེ་དཔྱད་ལ་མེད། །ཁྱོད་ཀྱི་བློ་རྣམ་པ་འདི་ཉིད་ཀྱིས་འགོག་པའི་འགོག་པ་ཡང་མི་འཐད་དེ།
དེ་ལ་ཁྱོད་ཀྱིས་དངོས་པོ་ཐམས་ཅད་ཀྱི་རང་བཞིན་འགོག་པའི་ཚིག་འགོག་པར་བྱེད་པ་གང་ཡིན་
པ་དེ་ཡང་མི་འཐད་དོ་སྙམ་དུ་སེམས་ན་འདིར་སྨྲ་བར་བྱ་སྟེ། དེ་ཡང་བཟང་བོ་མ་ཡིན་ཏེ་ཅིའི་ཕྱིར་
ཞེ་ན་ཁྱོད་ལ་དམ་བཅའ་བའི་མཚན་ཉིད་ཀྱིས་འདི་འཐོབ་ཀྱིས། ངེད་ལ་ནི་མེད་པས་དེ་ལ་དེ་ལྟ་
ཡིན་ན་ནི། འགོག་པའི་འགོག་པ་ཡང་འཐད་པ་མ་ཡིན་ནོ་ཞེས་སྨྲ་བ་གང་ཡིན་པ་དེ་ནི་མི་རུང་ངོ༌། །
ཞེས་པ་རྣམས་ཕྱོགས་སྔ་སྟེ། དེའི་དོན་མདོར་བསྡུས་ན། དབུ་མ་པས་དངོས་པོ་ཐམས་ཅད་རང་
བཞིན་མེད་ཞེས་སྨྲས་པ་ལ། དངོས་སྨྲ་ན་རེ། དངོས་པོ་ཐམས་ཅད་རང་བཞིན་མེད་ན། དངོས་པོ་
ཐམས་ཅད་རང་བཞིན་མེད་དོ་ཞེས་དངོས་པོ་ཐམས་ཅད་ཀྱི་རང་བཞིན་འགོག་པའི་ཚིག་དེ་ཡང་
འགོག་པ་སྟེ། རང་བཞིན་མེད་པར་འདོད་དགོས་པ་ལས་དེ་ལྟར་འདོད་པ་ཡང་བཟང་བོ་མིན་ཏེ།
ཁྱེད་དབུ་མ་པས་དེ་འདྲའི་ཚིག་གིས་སྨྲས་པ་ཉིད་ཀྱིས་ཚིག་དེ་དངོས་པོའམ་རང་བཞིན་ཡོད་པར་
དམ་བཅས་པར་སོང་སྟེ། དེར་དམ་བཅའ་ན་དེ་སྐད་སྨྲ་བར་མི་རུང་བའི་ཕྱིར་དེས་ན་ཚིག་དེ་རང་
བཞིན་ཡོད་ན་དངོས་པོ་ཐམས་ཅད་རང་བཞིན་མེད་པའི་དམ་བཅའ་ཉམས་ཤིང༌། ཚིག་དེ་རང་
བཞིན་མེད་ན་ཚིག་དེས་དངོས་པོ་ཐམས་ཅད་རང་བཞིན་ཡོད་པའི་དམ་བཅའ་བཟློག་མི་ནུས་པར་
འགྱུར་ཞེ་ན། དེའི་ལན་དུ་གལ་ཏེ་ངས་དམ་བཅས་འགའ་ཞེས་སོགས་ཏེ། གལ་ཏེ་དབུ་མ་པ་ངས་
དངོས་པོ་ཐམས་ཅད་རང་བཞིན་ཡོད་པ་འགོག་པའི་ཚིག་སྟེ། རང་བཞིན་ཡོད་པར་དམ་བཅས་ན།
དངོས་པོ་ཐམས་ཅད་རང་བཞིན་མེད་པའི་དམ་བཅའ་ཉམས་པའི་སྐྱོན་དེ་ཡོད་མོད། ང་ལ་དེ་འདྲའི་
དམ་བཅའ་མེད་པས་དེ་འདྲའི་སྐྱོན་མེད་པ་ཁོ་ནའོ། །ཞེས་པ་དངོས་ཀྱི་དོན་དེ། རང་འགྲེལ་དུ།
སྔར་གྱི་ཕྱོགས་སྔ་དེ་སྨོས་ནས་རྩ་བ་དེ་བཀོད་རྗེས་སུ་གལ་ཏེ་དམ་བཅའ་འགའ་ཞིག་ཡོད་ན་ནི། དེས་
ན་ཁྱོད་ཀྱི་ཇི་སྐད་སྨྲས་པ་བཞིན་དུ། ང་ལ་དམ་བཅའ་བའི་མཚན་ཉིད་ཁས་བླངས་པ་སྔོན་དུ་སོང་
བའི་སྐྱོན་ཡོད་པ་ཞིག་ན། ང་ལ་དམ་བཅས་པ་འགའ་ཡང་མེད་དོ། །ཞེས་པའི་རྗེས་སུ་སྔར་དྲངས་
275



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
པ་དེ་བཀོད་སྣང་ངོ༌། ། །
དེ་ལྟར་ན་ང་ལ་སྐྱོན་དེ་ཡོད་ཅེས་པའི་སྐྱོན་ནི་ཁྱོད་ཀྱིས་ཇི་སྐད་སྨྲས་པ་བཞིན་དུ་ཞེས་སོགས་
གསུངས་ཏེ། དེའང་གོང་དུ་འགོག་པའི་འགོག་པའང་དེ་ལྟར་ཞེས་པའི་ཕྱོགས་སྔ་དེ་ལ་ཟེར་རོ། །
བདག་ཉིད་ཆེན་པོའི་གཞུང་གི་དངོས་དོན་ནི་དེར་སྣང་ལ། ཞར་ལ་དབུ་མ་པ་ལ་དོན་དང་མི་མཐུན་
པའི་དམ་བཅའ་ཡོད་ན་སྐྱོན་འབྱུང་མོད། ངེད་ལ་དོན་དང་མི་མཐུན་པའི་དམ་བཅའ་ཅུང་ཟད་ཙམ་
མེད་པས། གནོད་བྱེད་སྐྱོན་མི་འགྱུར་བར་བསྟན་ཅིང་། དངོས་པོ་ཐམས་ཅད་དོན་དམ་པར་རང་
བཞིན་གྱིས་སྟོང་པ་ཡིན་པས་དེ་རྣམས་གང་ཡང་དོན་དམ་དུ་གྲུབ་པར་འདོད་པའི་དམ་བཅའ་ཡོད་
ན་དེ་ལ་སྐྱོན་ཡོད་ཅིང་། ང་ལ་དེ་འདྲའི་དམ་བཅའ་མེད་པས། དེ་ལྟར་དམ་བཅས་པ་ལས་བྱུང་བའི་
སྐྱོན་མེད་པ་ཁོ་ནའོ་ཞེས་ཀྱང་བསྟན་ཏོ། ། ན་
དེ་ལྟ་མ་ཡིན་པར་ལུང་གི་སྒྲ་ཇི་བཞིན་པར་འདོད་ན། སྐབས་ཀྱི་ཕྱོགས་སྔ་རང་འགྲེལ་གྱི་
བཤད་པར་བཅས་པ་དང་འགལ་ཞིང་། རྩོད་བཟློག་ལས། ཐ་སྙད་ཁས་ནི་མ་བླངས་པར། །ངེད་
ཅག་འཆད་པར་མི་བྱེད་དོ། །ཞེས་དང་། དེ་ཉིད་ཀྱི་འགྲེལ་བར། གཞན་ཡང་ངེད་ཅག་ཐ་སྙད་ཀྱི་
བདེན་པ་ཁས་མ་བླངས་ཤིང་། མ་བརྟེན་པར་དངོས་པོ་ཐམས་ཅད་སྟོང་པའོ་ཞེས་མི་འཆད་དེ། ཐ་
སྙད་བདེན་པ་ཁས་མ་བླངས་བར་ནི། ཆོས་སྟོན་པར་མི་ནུས་ཏེ། ཇི་སྐད་དུ། ཐ་སྙད་ལ་ནི་མ་བརྟེན་
པར། །དམ་པའི་དོན་ནི་མི་སྟོན་ལ། །དམ་པའི་དོན་ལ་མ་བརྟེན་པར། །མྱ་ངན་འདས་པ་མི་རྟོགས་
སོ༑ ༑ཞེས་གསུངས་པ་ལྟ་བུའོ། །
དེ་བས་ན་དངོས་པོ་ཐམས་ཅད་ཀྱི་རང་བཞིན་མེད་པ་ཉིད་དུ་གཉིས་ཀ་འཐད་པ་ན། ངའི་
ཚིག་བཞིན་དུ་དངོས་པོ་ཐམས་ཅད་སྟོང་བ་ཡིན་ཏེ་ཞེས་ཏེ། ཕྱི་མ་འདི་ངའི་ཚིག་བཞིན་དུ་དངོས་པོ་
ཐམས་ཅད་སྟོང་བ་དང༌། རང་བཞིན་མེད་པ་ཉིད་གཉིས་ཀ་འཐད་པ་ཡིན་ནོ། །ཞེས་བསྒྱུར་ན་
ལེགས་སོ། །གཞན་དངོས་པོ་ཐམས་ཅད་ནི་རང་བཞིན་མེད་པ་ཉིད་དུ་ཁྱད་པར་མེད་པའི་ཕྱིར། སྒྲ་
དེ་ནི་རྟེན་ཅིང་འབྲེལ་བར་འབྱུང་བ་ཉིད་ཡིན་པའི་ཕྱིར། རང་བཞིན་ཡོད་པ་མ་ཡིན་ནོ་ཞེས་སོགས་
དབུ་མ་རིགས་ཚོགས་རྣམས་སུ་ཆོས་ཐམས་ཅད་བདེན་པའི་རང་བཞིན་མེད་པར་སྒྲུབ་པའི་རིགས་
པའི་ཚུལ་དུ་མ་གསུངས་པའི་སྐབས་སུ་ཡང་། དབུ་མའི་བཞེད་གཞུང་དུ་མ་གསུངས་པའི་ཕྱིར།
276



པོད་གསུམ་པ།
ཉ་དབོན་ཀུན་དགའ་དཔལ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
དབུ་མ་པ་ལ་ཡང་། ཁས་ལེན་དམ་བཅའ་ཡོད་པར་གྲུབ་སྟེ། སློབ་དཔོན་ཟླ་བ་གྲགས་པས་ཀྱང་།
དབུ་མ་པ་དག་ནི་རྟེན་འབྲེལ་བར་འབྱུང་བ་སྨྲ་བ་ཡིན་ལ་རྟེན་ཅིང་འབྲེལ་བར་འབྱུང་བའི་ཕྱིར།
འཇིག་རྟེན་འདི་དང་འཇིག་རྟེན་ཕ་རོལ་ལ་སོགས་པ་ཐམས་ཅད་རང་བཞིན་མེད་པར་སྨྲ་བར་བྱེད་
དོ་ཞེས་དང༌། ཕྱིན་ཅི་ལོག་ཏུ་གྱུར་བ་རྣམས་ལོག་པར་མངོན་པར་ཞེན་པ་བཟློག་པར་བྱ་བའི་ཕྱིར།
རབ་རིབ་མེད་པ་རྣམས་ལྟར། དངོས་པོ་ཐམས་ཅད་ཡོད་པ་མ་ཡིན་ནོ། །ཞེས་ཁོ་བོ་ཅག་སྨྲ་མོད་
ཀྱིས། དེ་སྐད་སྨྲས་པ་ནི་ཁོ་བོ་ཅག་ལ་ཆད་པར་ལྟ་བར་ཐལ་བར་འགྱུར་བ་ནི་མ་ཡིན་ནོ། །ཞེས་
དང༌། འཕགས་པ་རྣམས་ནི་འཇིག་རྟེན་གྱི་ཐ་སྙད་ཀྱི་འཐད་པ་མི་གསུང་གི་འོན་ཀྱང་འཇིག་རྟེན་ཁོ་
ན་ལ་རབ་ཏུ་གྲགས་པའི་འཐད་པ་གང་ཡིན་པ་དག་བཞན་རྟོགས་པར་བྱ་བའི་ཕྱིར། ཞལ་གྱིས་
བཞེས་ནས་དེ་ཉིད་ཀྱིས་འཇིག་རྟེན་ཁོང་དུ་ཆུད་པར་མཛད་དོ་ཞེས་དང་། དེ་ནི་དེ་ལྟར་བདེན་མོད་
ཀྱི་འོན་ཀྱང་བརྗོད་པར་བྱ་བ་དང་རྗོད་པར་བྱེད་པ་དང་། ཤེས་པ་དང་ཤེས་བྱ་ལ་སོགས་པའི་མཚན་
ཅན་འཇིག་རྟེན་པའི་དོན་དམ་པའི་ཁས་མ་བླངས་པར་དོན་དམ་པར་སྟོན་པར་མི་ནུས་ལ། མ་
བསྟན་ན་ཡང་རྟོགས་པར་མི་ནུས་ཤིང་། དོན་དམ་པ་མ་རྟོགས་པར་ཡང་མྱ་ངན་ལས་འདས་པའི་
གྲོང་ཁྱེར་དུ་ཕྱིན་པར་མི་ནུས་སོ་ཞེས་བསྟན་པའི་ཕྱིར་རོ། །ཐ་སྙད་ལ་ནི་མ་བརྟེན་པར། །དམ་པའི་
དོན་ནི་བསྟན་མི་ནུས། །དམ་པའི་དོན་ནི་མ་རྟོགས་པར། །མྱ་ངན་འདས་པ་ཐོབ་མི་འགྱུར།། ཞེས་
གསུངས་ཏེ། དེའི་ཕྱིར་མྱ་ངན་ལས་འདས་པ་ཐོབ་པའི་ཐབས་ཡིན་པའི་ཕྱིར། ཆུ་འདོད་པའི་སྣོད་
ལྟར་ཐོག་མར་གདོད་མི་ཟ་བར་ཀུན་རྫོབ་ཇི་ལྟར་གནས་པ་ཁས་བླངས་པར་བྱའོ། །ཞེས་སོགས་དུ་
མ་གསུངས་པས་དབུ་མ་པ་ལའང་ཁས་ལེན་ནམ་དམ་བཅའ་ཡོད་པར་གྲུབ་པོ། །ཁས་ལེན་ནམ་
དམ་བཅའ་ཞེས་པ་ཟད་དེ་ལྟ་བུ་གཞན་ཅི་ཞིག་ཡོད། ཚིག་གསལ་དུ། ཕྱོགས་གཞན་ཁས་བླངས་པ་
མེད་པའི་ཕྱིར་རོ་ཞེས་པས། དབུ་མ་པ་ལ་ཁས་ལེན་ནམ་དམ་བཅའ་གཏན་ནས་མེད་པར་འདོད་
པའང་དགོངས་དོན་མ་ཡིན་ཏེ། སློབ་དཔོན་འདིའི་གསུང་ལ་ནོར་བ་གཏན་ནས་མེད་པར་ཁྱེད་
རྣམས་ཁས་ལེན་ལ། གོང་དུ་ཚིག་གསལ་གྱི་ལུང་དྲངས་པ་ལྟར་གྱི་དབུ་མ་པ་ལ་ཁས་ལེན་ཡོད་པའི་
ལུང་དུ་མ་ཚིག་གསལ་འཇུག་རྣམས་ན་སྣང་བའི་ཕྱིར་དང་། དབུ་མ་པ་ལ་ཁས་ལེན་གཏན་ནས་
མེད་ན། དབུ་མ་བའི་སློབ་དཔོན་དེ་རྣམས་ཀྱིས་དབུ་མ་པ་ལ་ཁས་ལེན་མེད་དོ་ཞེས་དེ་ཞེས་ཁས་
277



ར་
ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བླངས་པའི་ཕྱིར་ན། རང་ཚིག་འགལ་བའི་སྐྱོན་དུ་འགྱུར་བའི་ཕྱིར་དང་། དངོས་པོ་ཐམས་ཅད་རང་
བཞིན་མེད་པར་ཁས་མི་ལེན་པར་ཡང་འགྱུར་ལ་དེ་ལྟར་འདོད་ན་དབུ་མའི་གཞུང་ལུགས་སུ། དངོས་
པོ་རྣམས་རང་བཞིན་མེད་པར་གཏན་ལ་འབེབས་པའི་ཚུལ་འདི་རྣམས་དབུ་མ་བས་ནི་ཁས་མི་ལེན་
པའི་ཕྱིར་སུ་ཞིག་གིས་ཁས་ཡང་ལེན་ཅིང་སུ་ཞིག་གི་ལུགས་སྨྲ་དགོས་སོ། །
སྒྲ་ཇི་བཞིན་པར་དམ་བཅའ་ཡེ་མེད་ན་དབུ་མ་པས་གསུང་རབ་ཀྱི་དོན་རྣམ་པར་འབྱེད་པའི་
ཚེ་དགག་གཞག་སྤང་གསུམ་ཅི་ཡང་བྱར་མེད་པར་ཡང་འགྱུར་བ་སོགས་སྐྱོན་མཐའ་ཡས་སོ། །
དེས་ན་དབུ་མ་པ་དེ་ཕྱོགས་གཞན་ཁས་བླངས་པ་མེད་ཅེས་པའི་དོན་དཔྱད་ན་འཐད་པས་གྲུབ་པའི་
ཕྱོགས་གཞན་ཁས་བླངས་པ་མེད་ཅེས་པར་དགོངས་པར་ཡིན་ནམ་སྙམ་སྟེ། གཞན་དུ་ན་ནང་འགལ་
ཅན་དུ་འགྱུར་རམ་སྙམ་སྟེ་དཔྱད་པར་བྱའོ། ། །
ཆོས་རྗེ་ཀུན་མཁྱེན་ཆེན་པོའི་ཞལ་ནས། ང་ལ་དམ་བཅའ་མེད་པས་ན། །ཞེས་སོགས་འཕགས་
པ་ཀླུའི་དགོངས་པ་ནི་རྣམ་པར་མི་རྟོག་པའི་མཉམ་བཞག་ཟབ་མོ་ལ་ལ་བཟློ་བའི་སྐབས་སུ་ནི་འདི་
དང་འདི་ལྟ་བུའོ་ཞེས་པའི་ཁས་ལེན་ནམ་དམ་བཅའ་གཏན་ནས་མེད་ལ། རྗེས་ཐོབ་ཤན་འབྱེད་
པའི་སྐབས་སུ་ནི་བདེན་པ་གཉིས་ཀར་གཏན་ལ་འབེབས་ཀྱང་རུང་དོན་དང་མི་མཐུན་པའི་ཁས་
ལེན་མེད་ཞེས་པ་ཡིན་གྱི་སྒྲ་ཇི་བཞིན་པར་འཆད་པ་ནོར་རོ་གསུངས། གཞན་ཡང་དབུ་མ་པའི་ལུགས་
ནི་རྫོགས་པའི་སངས་རྒྱས་རྣམས་ཀྱིས་ང་སངས་རྒྱས་སོ་ཞེས་ཞལ་གྱིས་བཞེས་པ་དང་ངའི་ཟག་པ་
རྣམས་ཟད་དོ་ཞེས་ཞལ་གྱིས་བཞེས་པ་དང༌། ཁྱུ་མཆོག་རླབས་པོ་ཆེའི་གནས་སུ་དམ་འཆའོ་ཞེས་
སོགས་ཡང་མི་འཐད་པར་འགྱུར་དེ་རྫོགས་པའི་སངས་རྒྱས་རྣམས་དབུ་མ་པ་ཡིན་པའི་ཕྱིར་རོ་ཞེས་
བརྗོད་ན། ཚངས་ཆེན་གྱི་ཚུལ་འཛིན་པ་མ་གཏོགས་ཆོས་དང་མཐུན་པའི་ལན་གདབ་མི་ནུས་སོ། །
གཞན་ཡང་དབུ་མ་བས་དངོས་པོར་སྨྲ་བ་རྣམས་ཀྱིས་བཏགས་པའི་གཞན་ཕྱོགས་འགོག་པ་ལ་
བསྙོན་དུ་མེད་ཅིང་། ཁྱེད་རང་ཇི་ལྟར་འདོད་ཅེས་དྲིས་པ་ན་ང་ལ་འདོད་གང་ཡང་མེད་དོ། །རང་
ལུགས་རྣམ་པར་བཞག་པ་ཅུང་ཟད་ཀྱང་མེད་ཅེས་བརྗོད་དགོས་པར་འགྱུར་ཏེ། དྲི་བ་དེ་ལ་ལན་
གཅིག་བརྗོད་ནི་དགོས། དམ་བཅའ་འམ་ཁས་ལེན་གཏན་ནས་མེད་པའི་ཕྱིར། དེ་ལྟར་འདོད་ན་
རང་ཚིག་འགལ་བའི་སྐྱོན་ཡང་ཡོད་ཅིང་། དབུ་མ་རྩ་ཤེས་དང་རིགས་པ་དྲུག་ཅུ་བ་ལ་སོགས་པར་
278



པོད་གསུམ་པ།
ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
དངོས་སྨྲའི་གྲུབ་མཐའ་འགོག་པའི་རིགས་ཚུལ་འདི་རྣམས་དངོས་སྨྲའི་གྲུབ་མཐའི་ལུགས་སུ་འགྱུར་
དེ༑ དེའི་ལུགས་ཡིན་པའམ་དབུ་མ་པའི་གྲུབ་མཐའི་ལུང་གང་རུང་གཅིག་ནི་ཡིན་དགོས། དབུ་མ་
བའི་གྲུབ་མཐའི་ལུགས་མིན་པའི་ཕྱིར་ཏེ། དབུ་མ་བ་ལ་རང་ལུགས་རྣམ་པར་བཞག་པ་གཏན་ནས་
མེད་དབུ་མ་བ་ལ་འདི་འདོད་དང་དམ་བཅའ་འམ་ཁས་ལེན་གཏན་ནས་མེད་པའི་ཕྱིར་རོ། །གཞན་
ཡང་ཕ་རོལ་བོའི་གྲུབ་པའི་མཐའ་རྣམས་རྣམ་གྲངས་དུ་མས་འགོག་ཅིང་། རང་ལུགས་ཀྱི་རྣམ་
བཞག་དྲིས་ལན་ཅི་ཡང་ཁས་མི་ལེན་དམ་བཅའ་མེད་ཅེས་པ་ནི་ལྟ་ངན་ཉི་ཤུ་རྩ་བརྒྱད་ཀྱི་ནང་ནས་
ཁས་མི་ལེན་པའི་ལྟ་བ་ཞེས་པའི་ལྟ་བ་ངན་པ་ཅན་དུ་གསུངས་ཤིང་། དེ་བཞིན་དུ་ཚིག་དང་དོན་
འདི་དང་འདི་ལྟ་བུ་རྣམས་ལ་ཁྱོད་ཇི་ལྟར་འདོད་ཅེས་གཞན་གྱིས་དྲིས་པ་ན། ལན་དུ་དེ་རྣམས་ལ་
ཁྱོད་རང་ཇི་ལྟར་འདོད་ཅེས་ཕར་དྲིས་ནས་སྔར་གྱི་འདྲི་བ་པོ་དེས་ང་འདི་དང་འདི་ལྟ་བུ་འདོད་ཅེས་
བཞག་པའི་རྗེས་སུ་ང་ཡང་དེ་དང་དེ་ལྟ་བུར་འདོད་ཅེས་རྣམ་པར་འཇོག་པ་ཡང་། ངན་གཡོའི་ལྟ་བ་
ཞེས་པའི་ལྟ་ངན་དུ་གསུངས་པའང་དྲན་པར་བྱའོ། །
དུས་ད་ལྟ་ནི་དབུ་མ་ཆེན་པོ་པར་ཁས་འཆེ་བ་མང་པོ་རྣམས་བདག་ཉིད་ཆེན་པོ་ཀླུ་སྒྲུབ་ཡབ་
སྲས་ཀྱི་བདེན་པ་གཉིས་ཀྱི་ཚུལ་རྒྱ་ཆེར་གཏན་ལ་ཕབ་པ་དང༌། སློབ་དཔོན་སངས་རྒྱས་བསྐྱང་
དང༌། སློབ་དཔོན་ཟླ་བ་གྲགས་པ་ལ་སོགས་པའི་དགོངས་པའི་དོན་མི་ཤེས་བཞིན་དུ་ཤེས་སོ་སྙམ་
པའི་མངོན་རློམ་ཀྱིས་ཁེངས་ཏེ། བཤད་མ་ཐག་པའི་ཁས་མི་ལེན་པའི་ལྟ་བ་དང་ངན་གཡོའི་ལྟ་བ་
ལ་ལྟ་བ་མཆོག་ཏུ་བཟུང་སྟེ། རང་གི་ལྟ་བ་དང་མ་མཐུན་པའི་མདོ་རྒྱུད་བསྟན་བཅོས་ཁྱད་པར་ཅན་
མང་པོ་སེམས་ཙམ་གྱི་གཞུང་དུ་ཕབ་ཅིང་། ཕུང་བོ་རྣམ་དཔྱད་ཀྱི་སྟོང་པ་རྣམ་གཅོད་ཙམ་དེ་ཁོ་ན་
མཐར་ཐུག་གི་སྟོང་ཉིད་ཟབ་མོ་རློམས་ཏེ། མདོ་རྒྱུད་མན་ངག་གི་གནད་ཟབ་མོ་ཤེས་ནས་སྟོན་པའི་
ཆོས་དང་གང་ཟག་ལ་རྣམ་གྲངས་དུ་མས་སྨོད་ཅིང་ཚངས་ཆེན་གྱི་ཚུལ་དང་། གནས་མ་ཡིན་པ་ལ་
སྐྲག་པ་རི་བོང་གི་ཆལ་དང་། རང་ལ་འདི་ལྟར་ཡིན་ངེས་པ་མེད་པའི་ཁྱི་སྐད་ལ་རྒྱུག་པ་དང་། རྒྱ་
གར་མཁས་པའི་བཤད་པ་བོར་ཏེ་རང་གི་བསམ་བློ་མགོ་ཕུར་གྱིས་བཀྲལ། བོད་ཊིཀ་རེ་རེ་དང་
བཅས་པའི་བོད་རྐྱང་རེ་ལ་འདོན་པ་གོམས་པ་ཙམ་གྱི་གཟི་འབགས་པའི་ཚུལ་ཅན་མང་བོ་ལོག་
བསམ་ལ་སྦྱོར་བ་མང་བོ་ཡོད་པར་གྲགས་ཏེ། རྒྱལ་བ་སྲས་དང་བཅས་པའི་བྱིན་རླབས་ཆེན་པོའི་
279



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
མཐུས་དེ་དག་ཐམས་ཅད་ཡང་དག་པའི་ལྟ་སྒོམ་སྤྱོད་འབྲས་ལ་བདག་གིས་ལེགས་པར་འགོད་ནུས་
པར་གྱུར་ཅིག གལ་ཏེ་ཁྱོད་ཀྱིས་སྔར་ཕུང་བོ་རྣམ་དཔྱད་ཀྱི་སྟོང་ཉིད་མེད་དགག་དང་། ཆོས་རྣམས་
ཀྱི་གནས་ལུགས་དེ་བཞིན་ཉིད་ནི། སྒྲུབ་ཆོས་ཅན་གྱི་མ་ཡིན་དགག་ཡིན་ནོ་ཞེས་པ་ཆོས་ཀུན་རྫོབ་
པ་འདི་རྣམས་དོན་དམ་པར་མ་གྲུབ་ཅིང་། ཆོས་དབྱིངས་དེ་བཞིན་ཉིད་དང་སངས་རྒྱས་ཀྱི་ངོ་བོ་
ཉིད་སྐུ་སོགས་དོན་དམ་དུ་ཡོད་ཅེས་དང་། ལང་གཤེགས་སོགས་འཁོར་ལོ་ཐ་མའི་མདོ་དང༌།
བྱམས་ཆོས་ཕྱི་མ་བཞི་སོགས་དབུ་མའི་བསྟན་བཅོས་ཡིན་ཞེས་དང་། ཀུན་བཏགས་གཞན་དབང་
ཡོངས་གྲུབ་ཀྱི་རྣམ་བཞག་ལ་སོགས་པ་འདི་ལྟ་བུའི་རྣམ་བཞག་རྣམས། ཐོགས་མེད་སྐུ་མཆེད་རྗེས་
འབྲང་དང་བཅས་པའི་ལུགས་སེམས་ཙམ་གྱི་གྲུབ་མཐའ་ཡིན་གྱི་དབུ་མའི་གཞུང་ལུགས་ལས་མ་
བཤད་ཅིང་དོན་དང་མི་མཐུན་ནོ་ཞེ་ན། སྤྱིར་གསུང་རབ་རྣམས་སུ་སྟོང་པ་ཞེས་དང་སྟོང་པ་ཉིད་དེ་
ཞེས་དེ་གཉིས་ཁྱད་མེད་པ་ལྟ་བུར་བསྒྱུར་བ་མང་བར་སྣང་སྟེ། ཞིབ་ཏུ་དཔྱད་ན་དེ་གཉིས་སྐད་དོད་
ཀྱང་མི་གཅིག་སྟེ། ཤུ་ཅུ་ཞེས་པ་སྟོང་པའི་སྐད་དོད་དང་ཤུ་ནྱཏཱ་ཞེས་པ་སྟོང་པ་ཉིད་ཀྱི་སྐད་དོད་དེ་
ཏཱ་ཞེས་པ་ངོ་བོའི་སྐྱོན་ཡོད་མེད་ཀྱི་ཁྱད་ཡོད་ཅིང་དེའི་ཕྱིར་དོན་ལའང་ཁྱད་ཡོད་དོ།། ཀུན་རྫོབ་
ཐམས་ཅད་ཀྱང་བརྟགས་ན་བདེན་པའི་རང་བཞིན་གྱིས་སྟོང་བའི་སྟོང་པ་ཡིན་པར་སྔར་གཏན་ལ་
ཕབ་ཟིན་ཅིང་། ཀུན་རྫོབ་རྣམས་བརྟགས་ན་བདེན་པའི་སྟོང་པའི་སྟོང་པ་ཉིད་མ་ཡིན་ཏེ། དེ་བཞིན་
ཉིད་མ་ཡིན་པའི་ཕྱིར་ཏེ། སྟོང་པ་ཉིད་དེ་མདོར་བསྡུས་ན། །དེ་བཞིན་ཉིད་དང་ཡང་དག་མཐའ། །
ཞེས་སོགས་འཕགས་ཀླུའི་ལུང་དང་བཅས་པ་སྔར་བསྟན་པ་ལྟར་རོ། །གསུང་རབ་དྲི་མ་མེད་པ་
གང་དུ་ཆོས་ཐམས་ཅད་སྟོང་པ་ཉིད་དོ་ཞེས་གསུངས་པ་ཐམས་ཅད་ཀྱི་དགོངས་དོན་ཡང་། རྩ་ཤེར།
རང་བཞིན་དག་ནི་བཅོས་མིན་དང་། རྐྱེན་ལ་ལྟོས་པ་མེད་པའང་ཡིན། །རང་བཞིན་གཞན་དུ་
འགྱུར་བར་ནི། །ནམ་ཡང་འཐད་པ་མ་ཡིན་ནོ། །ཞེས་གསུངས་པ་ལྟར་ཆོས་རྣམས་ཀྱི་རང་བཞིན་
ནམ་དེ་ཁོ་ན་ཉིད་དེ་སྟོང་པ་ཉིད་ཡིན་པ་ལ་དགོངས་པ་ཁོ་ནར་ཤེས་པར་བྱ་ཞིང་། དེ་ལྟར་སྟོང་པ་
དང་སྟོང་ཉིད་ཅེས་པ་སྐད་དོད་དང་དོན་གཉིས་ཀ་མི་གཅིག་པས་ཁྱད་ཕྱེ་ན་ལེགས་ཏེ། ཆོས་དང་
ཆོས་ཉིད་གཉིས་བཞིན་ཏེ། དྷརྨ་ཞེས་དང་དྷརྨ་ཏཱ་ཞེས་སྐད་དོད་སོ་སོར་ཡོད་ཅིང་ཆོས་ཞེས་པ་ཀུན་
རྫོབ་པ་དང་ཆོས་ཉིད་ཞེས་པ་དོན་དམ་གྱི་ཁྱད་ཡོད་པ་བཞིན་ལོ་ཙཱ་བ་མང་བོས་དེ་འདྲའི་ཁྱད་མ་
280



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
ཕྱེད་པར་བསྒྱུར་སྣང་ནའང་། ལ་ལས་མ་དགོངས་པའམ། སླ་ཆོས་མཛད་པ་སྟེ། དཔེར་ན་དག་
ཅེས་པ་དང་རྣམས་ཞེས་པ་གཉིས་ཀྱི་སྐད་དོད་ལ་ཡང་སོ་སོར་ཡོད་དེ་དག་ཞེས་པ་གཉིས་ཚིག་དང་།
རྣམས་ཞེས་པའི་སྐད་དོད་མང་ཚིག་ཡོད་པས་གསུམ་ཕན་ཆད་ལ་འཇུག་པ་བཞིན་ནོ། ། །
ཡང་ཕུང་བོ་རྣམ་དཔྱད་ཀྱི་སྟོང་བ་ཞེས་པ་དབུ་མའི་གཞུང་ལུགས་ལས་མི་འབྱུང་ཞེས་ཟེར་
བའང་མུན་སྤྲུལ་ཏེ། དབུ་མའི་གཞུང་ལུགས་ཀྱི་མཆོག་རིག་པ་འཛིན་པའི་སྡེ་སྣོད་དམ་རྒྱུད་སྡེ་བཞི་
དང༌། དེའི་ཡང་མཐར་ཐུག་པ་རྣལ་འབྱོར་བླ་ན་མེད་པའི་རྒྱུད་ལས་གསུངས་དགོངས་པ་རྗེ་བཙུན་
འཇམ་དཔལ་གྱིས་གསུངས་པའི་རང་གི་ལྟ་བའི་འདོད་པ་མདོར་བསྟན་པ་ལས། ཕུང་བོ་རྣམ་དཔྱད་
སྟོང་ཉིད་ནི། །ཆུ་ཤིང་ཇི་བཞིན་སྙིང་པོ་མེད། །རྣམ་པ་ཀུན་གྱི་མཆོག་ལྡན་པའི། །སྟོང་ཉིད་དེ་ལྟར་
འགྱུར་མ་ཡིན། །སྐྱེས་པ་མེད་པ་འགགས་མེད་པའི། །ཤེས་བྱ་གང་ཞིག་འདིར་མཐོང་བ། །སྟོང་
ཉིད་མཐོང་བའི་སྟོང་ཉིད་པའི། །ཕུང་པོ་རྣམས་རྣམ་དཔྱད་པ་མིན། །ཞེས་གསུངས་ཏེ་ཕུང་བོ་རྣམ་
དཔྱད་ཀྱི་སྟོང་པ་ནི། ཕུང་ཁམས་སྐྱེ་མཆེད་རྣམས་རིགས་པས་བརྟགས་ཤིང་དཔྱད་པས་བདེན་པའི་
རང་བཞིན་མེད་པའི་སྟོང་པ་ཙམ་སྟེ། དེ་ནི་མེད་དགག་ཡིན་པས་རིགས་པས་དཔྱད་མི་བཟོད་པའི་
ཕྱིར་ཆུ་ཤིང་བཞིན་དུ་བརྟགས་ན་སྙིང་པོ་ཙམ་ཡང་མེད་ཅེས་པ་སྟེ། སྙིང་ པོ་ནི་འདིར་རིགས་པས་
དཔྱད་བཟོད་ཀྱི་རང་བཞིན་ནོ། །རྣམ་ཀུན་མཆོག་ལྡན་གྱི་སྟོང་ཉིད་ནི་སྙིང་(བོ་)མེད་པ་དེ་ལྟར་
འགྱུར་བ་མ་ཡིན་ཏེ། རིགས་པས་དཔྱད་བཟོད་ཀྱི་དོན་དམ་བདེན་པ་ཡིན་པའི་ཕྱིར་དང་། སྐྱེ་
འཇིག་མེད་པའི་ཤེས་བྱ་ཡང་ཡིན་ལ་རྣམ་པར་མི་རྟོག་པའི་ཡེ་ཤེས་དམ་པས་མངོན་སུམ་དུ་གསལ་
བོར་མཐོང་བའི་སྟོང་པ་ཉིད་ཅེས་བྱ་ཞིང་། ཕུང་བོ་རྣམ་པར་དཔྱད་པའི་སྟོང་པ་དེ་ནི་རྣལ་འབྱོར་
བའི་མཉམ་བཞག་མི་རྟོག་ཡེ་ཤེས་ལ་གསལ་བར་སྣང་བ་མིན་པས་སྐབས་འདིར་མཐོང་བའི་སྟོང་
བ་ཉིད་མིན་ཞེས་པའི་དོན་དེ། རྣམ་གཅོད་མེད་དགག་ཙམ་ཡིན་པའི་ཕྱིར་རོ་ཞེས་པའི་དོན་ནོ། །དེ་
ལྟར་ན་དཔལ་དུས་ཀྱི་འཁོར་ལོའི་རྒྱུད་དང་སེམས་འགྲེལ་སྐོར་གསུམ་དང་། རྗེ་བཙུན་འཇམ་དཔལ་
གྱིས་མཛད་པའི་རང་གི་ལྟ་བའི་འདོད་པ་མདོར་བསྟན། རྗེ་བཙུན་སྤྱན་རས་གཟིགས་ཀྱིས་མཛད་
པའི་དཔལ་དོན་དམ་པའི་བསྙེན་པ། མཁས་གྲུབ་ནཱ་རོ་བས་མཛད་པས་འགྲེལ་ཆེན་རྣམ་གཉིས།
དཔེ་མེད་མཆོག་གི་འཚོའི་སྦྱོར་དྲུག་འབྲེལ་བ་དང་བཅས་པ་དང་། གྲུབ་ཐོབ་ཉི་མ་དཔལ་གྱིས་
28i



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
མཛད་པའི་མཚན་བརྗོད་འགྲེལ་བ་ལ་སོགས་པར། ཆེན་པོ་སྟོང་བ་ཉིད་ཅེས་དང་། དམིགས་པ་
དང་བཅས་པའི་སྟོང་པ་ཉིད་ཅེས་དང་། རྣམ་ཀུན་མཆོག་ལྡན་གྱི་སྟོང་པ་ཉིད་དང་། མཐོང་བའི་སྟོང་
པ་ཉིད་ཅེས་པ་རྣམས་ཕུང་བོ་རྣམ་དཔྱད་ཀྱི་སྟོང་པ་ལས་མཆོག་དང་། ཕུང་བོ་རྣམ་དཔྱད་ཀྱི་སྟོང་བ་
ནི་དེ་བས་དམན་པར་ལེགས་པར་རྣམ་པར་ཕྱེ་ནས་གསུངས། །
བྱམས་ཆོས་ཕྱི་མ་རྣམས་དང་རྒྱལ་བོ་ཨིནྡྲ་བྷོ་ཏིས་མཛད་པའི་དཔལ་ཡེ་ཤེས་གྲུབ་པ་ལ་སོགས་
པའི་གྲུབ་པ་དང་སྙིང་པོ་སྐོར་གསུམ་དུ་གྲགས་པ་རྣམས་ལས་ཀྱང་དེ་དང་མཐུན་པར་གསུངས་པས།
དེ་རྣམས་ལ་བལྟ་ཞིང་མཉན་ནས་ཡིད་ཆེས་པར་བྱ་དགོས་ཤིང་། ཕུང་བོ་རྣམ་དཔྱད་ཀྱི་སྟོང་ཉིད་ཙམ་
ཚིག་ཟིན་གྱི་བརྗོད་བྱའི་གཙོ་བོར་སྟོན་པའི་བཀའ་འམ་བསྟན་བཅོས་ཙམ་ངེས་དོན་མཐར་ཐུག་ཏུ་
རློམ་སྟེ། འདི་ཉིད་བདེན་གྱི་གཞན་གྱི་གཏུ་མིག་གོ་ཞེས་འདོད་པ་རྣམས་ཀྱིས་ནི། མཐར་ཐུག་གི་
དགོངས་པ་ཟབ་མོའི་དོན་ཇི་ལྟ་བ་བཞིན་མ་རྟོགས་པར་ཟད་དེ། ཆད་སྟོང་སྟོང་ཉིད་མཆོག་ཏུ་འདོད་
པའི་ཕྱིར་རོ། །
ཡང་འཁོར་ལོ་ཐ་མ་སེམས་ཙམ་གྱི་མདོ་དང་བྱམས་ཆོས་ཕྱི་མ་བཞི་སོགས། སེམས་ཙམ་གྱི་
བསྟན་བཅོས་སུ་འདོད་པ་རྣམས་ཁས་བླངས་འགལ་བས་དགག་པ་དང་། ལུང་རིགས་ཀྱི་གནོད་
བྱེད་དུ་མ་ཡོད་དེ་འདིར་མང་བས་འཇིགས་ནས་མ་བཀོད་ཅིང་། སྔར་ཅུང་ཟད་བཀོད་ཅིང་ད་དུང་
བསྟན་བཅོས་ལོགས་ཤིག་ཏུ་རྩོམས་པར་འདོད་པ་ལས་ཤེས་པར་བྱའོ།། །།
༣ མཁས་པའི་བཞེད་ཚུལ་མདོ་ཙམ་སྨོས་ཏེ། རྒྱས་པར་གཞན་
ལས་ཤེས་བྱར་བསྟན་པ། །
གསུམ་པ་མཁས་པའི་བཞེད་ཚུལ་མདོ་ཙམ་སྨོས་ཏེ། རྒྱས་པར་གཞན་དུ་ཤེས་བྱར་བསྟན་པ་
ནི༑ བོད་ཀྱི་སློབ་དཔོན་སྔ་མ་ཕལ་ཆེར་གྱིས་གཞི་ལམ་འབྲས་གསུམ་ལས། གཞི་ནི་བདེན་པ་
གཉིས་དང་ལམ་ནི་ལམ་ལྔའི་སྤྲོས་བྲལ་རྟོགས་པའི་མཉམ་བཞག་དང༌། བདེན་མེད་སྒྱུ་མ་ལྟ་བུར་
རྟོགས་པའི་རྗེས་ཐོབ་དང༌། འབྲས་བུ་ནི་སྐུ་གསུམ་འཕྲིན་ལས་དང་བཅས་པ་ལ་བཤད་ཅིང་། བུ་
སྟོན་རིན་པོ་ཆེས་ཡང་ཕྱི་མཚན་ཉིད་ཐེག་པའི་སྐབས་སུ་དེ་ལྟར་བཞེད་པར་གསལ་ལོ། །མཚན་
282



ཉ་དབོན་ཀུན་དགའ་དཔལ། ། གཞི་ལམ་འབྲས་གསུམ་ལས་བརྩམས་པའི་དྲིས་ལན། པོད་གསུམ་པ།
ཉིད་ཐེག་པའི་སྐབས་སུ། གཞི་ལམ་འབྲས་གསུམ་ཞེས་གྲགས་ཤིང་སྔགས་ཀྱི་ཐེག་པར་རྒྱུའི་རྒྱུད།
ཐབས་ཀྱི་རྒྱུད། འབྲས་བུའི་རྒྱུད་ཞེས་གསུངས་པའི་དོན་ལ། སེམས་ཀྱི་རང་བཞིན་འོད་གསལ་བ་
ནི་རྒྱུའི་རྒྱུད། ཡང་མ་རིག་པ་གཞོམ་མེད་ནི་རྒྱུའི་རྒྱུད་དེ་མི་རྟག་པ་གཞོམ་མེད་ཡང་ཀུན་གཞིའི་རྣམ་
ཤེས་ལ་འཆད་ཅིང་། ཐབས་རྒྱུད་ནི་རིམ་གཉིས་ཀྱི་རྣལ་འབྱོར་སྦྱོར་བ་ཡན་ལག་དྲུག་དང་། འབྲས་
བུའི་རྒྱུད་ནི་ཀུན་གཞི་ཡེ་ཤེས་ལྔའོ། །ཞེས་བུ་སྟོན་ཆོས་རྗེ་རིན་པོ་ཆེས་གསུངས་སོ། །
ཡང་ཆོས་རྗེ་ཀུན་མཁྱེན་ཆེན་པོ་ནི། གཞིའི་མཐར་ཐུག་དྲི་བཅས་དེ་བཞིན་ཉིད། །ལམ་གྱི་
མཐར་ཐུག་སྦྱོར་བ་ཡན་ལག་དྲུག །འབྲས་བུའི་མཐར་ཐུག་བྲལ་འབྲས་ཆོས་ཀྱི་སྐུ། །སློབ་མའི་
མཐར་ཐུག་དོན་དུ་སྟོན་ལ་འདུད། །ཅེས་དང༌། གནས་ལུགས་ཇི་བཞིན་རྟོགས་པ་ལྟ་བ་སྟེ། །སྤྲོས་
བྲལ་ངང་དུ་འཇོག་པ་བསྒོམ་པའི་མཆོག །དེ་དག་གྲོགས་སུ་འགྱུར་བ་སྤྱོད་པའི་མཆོག །དེ་ལས་
གཤིས་ལུགས་ཐོབ་པ་འབྲས་བུའི་མཆོག །ཅེས་གསུངས་སོ། །མདོར་བསྡུས་པ་སྟེ། ཆོས་རྗེ་རྣམ་
པ་གཉིས་ཀྱི་བཞེད་ཚུལ་གནད་ཆེ་བ་མང་བོ་ནི་རྗེ་རྣམ་པ་གཉིས་ཀྱིས་དགག་གཞག་སྤང་གསུམ་
མཛད་པའི་ཚུལ་དང་། དེ་ལས་གཞན་པའི་ཆོས་རྗེ་རྣམ་གཉིས་ཀྱི་བཞེད་ཚུལ་གནད་ཆེ་བའི་རིགས་
སྨོས་པ་དེ་དེ་དག་ལས་འཐད་པ་དང་མི་འཐད་པའི་ཚུལ་དཔྱད་པ་དང་། གཞན་ཡང་རྒྱ་བོད་མཁས་
པར་གྲགས་པའི་བཞེད་ཚུལ་ལེགས་པར་དཔྱད་ནས་གཏན་ལ་འབེབས་པའི་བསྟན་བཅོས་རྩོམ་
པའི་ཁུར་བླངས་ཡོད་པའང་འགྲུབ་པར་གྱུར་ཅིག། །། །
༤ བརྟགས་དཔྱད་བྱས་ནས་ཆོས་ལ་འཇུག་གི་ལྷག་དད་ཙམ་གྱིས་
འཇུག་པ་མི་འཐད་པའི་ཚུལ།
བཞི་བ་བརྟགས་དཔྱོད་བྱས་ནས་ཆོས་ལ་འཇུག་གི་ལྷག་དད་ཙམ་ཀྱིས་འཇུག་པ་མི་འཐད་
པའི་ཚུལ་ནི། དཀོན་བརྩེགས་ཆོས་བཅུ་བའི་མདོར། བསྲེགས་བཅད་བརྡར་བའི་གསེར་བཞིན་དུ།།
མཁས་པ་རྣམས་ཀྱིས་ཡོངས་བརྟགས་ནས། །བདག་གསུང་བླང་བྱ་དགེ་སློང་དག །གུས་པའི་
ཕྱིར་ནི་མ་ཡིན་ནོ། །ཞེས་གསུངས་ཏེ་ལུང་གི་བརྗོད་བྱ་ལ་གསུམ་སྟེ། མངོན་གྱུར། ལྐོག་གྱུར། ཤིན་
ཏུ་ལྐོག་གྱུར་རོ། །དེ་ཡང་སོ་སོ་སྐྱེ་བོའི་བློའི་དབང་དུ་བྱས་ནས་དེ་ལྟར་ཕྱེ་བ་ཡིན་གྱི་རྫོགས་པའི་
283



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
སངས་རྒྱས་ལ་ལྟོས་ན་ནི་མངོན་གྱུར་འབའ་ཞིག་གོ །དེ་ལ་གསེར་བསྲེགས་པའི་སྒོ་ནས་བརྟགས་
པ་བཞིན་དུ། ལུང་དེ་ཡང་མངོན་གྱུར་སྟོན་པ་ན། མངོན་སུམ་གྱིས་མི་གནོད་ཅིང་བསྟན་པ་ལྟར་
མངོན་སུམ་གྱིས་གྲུབ་པ་དང་། གསེར་ཀ་ཤིའི་རྡོ་ལ་བརྡར་བའི་སྒོ་ནས་བརྟགས་པ་དང་འདྲ་བར་
ལྐོག་གྱུར་སྟོན་པ་ལ། དངོས་སྟོབས་ཀྱིས་ཞུགས་པའི་རྗེས་དཔག་གིས་མི་གནོད་ཅིང་། བསྟན་པ་
ལྟར་དངོས་པོའི་སྟོབས་ཀྱིས་ཞུགས་པའི་རྗེས་དཔག་གིས་གྲུབ་པ་དང་། གསེར་དུམ་བུར་བཅད་
པའི་སྒོ་ནས་བརྟགས་པ་བཞིན་དུ། ཤིན་ཏུ་ལྐོག་གྱུར་སྟོན་པ་ན་ཡིད་ཆེས་པའི་ལུང་གིས་མི་གནོད་
ཅིང་། བསྟན་པ་ལྟར་ལུང་ཚད་མས་གྲུབ་པའི་དོན་ཅན་གྱི་ལུང་གང་ཡིན་པ་དེ་ཡིད་ཆེས་ཀྱི་གནས་
སུ་བཟུང་བར་བྱའོ། ། །
དེ་རྣམས་གང་ཡང་མེད་པར་གང་ཟག་ཚད་མར་བྱས་ཏེ་གུས་པ་ཙམ་གྱིས་ལུང་ལ་འཇུག་པ་
འཐད་པ་མ་ཡིན་ཏེ། དེ་ལྟར་འཇུག་ན་མཐོ་རིས་དང་ཐར་བ་དོན་གཉེར་གྱི་སྐྱེས་བུའི་འདོད་དོན་མི་
འཐོབ་པས་བསླུས་པར་འགྱུར་བའི་ཕྱིར་རོ། །མཐོ་རིས་དང་ཐར་བའི་དོན་དུ་སྲོག་གི་མཆོད་སྦྱིན་
བྱེད་པའི་བསྟན་བཅོས་བཞིན་ནོ། །དེ་ལྟར་མཐོ་རིས་དང་ཐར་བ་དོན་གཉེར་གྱིས་རྟོགས་ལྡན་
རྣམས་དཔྱད་པ་གསུམ་གྱིས་དག་པའི་ལུང་ལ་འཇུག་པར་བྱ་ཡི། ལུང་གང་རུང་རུང་ལ་འཇུག་པ་མི་
འཐད་དོ་ཞེས་པ་སྟེ་དོན་དེ་ཉིད་ཚད་མ་རྣམ་འགྲེལ་དུ། མཐོང་དང་མ་མཐོང་པ་དག་ལ། །རིགས་
པས་གྲུབ་དང་རང་ཚིག་གིས། །མི་གནོད་བསྟན་བཅོས་གང་ཡིན་དེ། །གཟུང་བར་བྱ་ཕྱིར་དཔྱོད་
འཇུག་འགྱུར། །ཞེས་དང་། མཐོང་དང་མ་མཐོང་དངོས་པོ་ཡིས། །དོན་དེ་དག་ལ་མངོན་སུམ་དང་། །
རྗེས་སུ་དཔག་རྣམ་གཉིས་ཀྱིས་ཀྱང༌། །གནོད་མེད་འདི་ཡིས་མི་བསླུ་བའོ།། ཞེས་གསུངས་ཤིང་།
གཞན་ཡང་མཐོ་རིས་དང་ཐར་བ་དོན་གཉེར་གྱི་རྟོགས་ལྡན་རྣམས་ཀྱིས་བླང་དོར་བཏང་སྙོམས་སུ་
བཞག་བྱའི་དོན་རྣམས་བླང་བྱ་སོགས་སུ་བསྟན་པ་ལྟར་བླང་བྱ་སོགས་སུ་གནས་པ་དང་། དེ་འདྲའི་
སྐྱེས་བུ་ལ་ཉེ་བར་མཁོ་ཞིང་དགོས་པའི་དོན་དང་། སྐྱེས་བུ་དེ་དག་གིས་དགོས་པ་དེ་སྒྲུབ་ནུས་པའི་
དོན་ཅན་གྱི་བསྟན་བཅོས་ལ་རྟོགས་ལྡན་འཇུག་པར་བྱ་ཡི། དེ་རྣམས་དང་བྲལ་པའི་བསྟན་བཅོས་
ལ་གུས་པ་ཙམ་གྱིས་འཇུག་ན་འཐད་པ་མ་ཡིན་ཞེས་ཚད་མ་རྣམ་འགྲེལ་དུ་གསུངས་ཏེ། འབྲེལ་བ་
དང་ནི་རྗེས་མཐུན་ཐབས། །སྐྱེས་བུ་དོན་ནི་རྗོད་བྱེད་དག །ཡོངས་བརྟགས་དབང་དུ་བྱས་ཡིན་
284



པོད་གསུམ་པ།
ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
གྱི༑ ༑དེ་ལས་གཞན་པའི་དབང་བྱས་མིན། །ཞེས་སོ། །མཁས་མཆོག་ཞི་བ་འཚོས་ཀྱང་། དེ་ལ་
དངོས་པོའི་སྟོབས་ཀྱིས་ཞུགས་པའི་རྗེས་སུ་དཔག་པ་དང་བྲལ་བ་ནི། དད་པས་རྗེས་སུ་འབྲང་བ་
རྣམས་ཀྱང་ཤིན་ཏུ་ཡོངས་སུ་ཚིམ་པར་མི་འགྱུར་བས་རིགས་པ་དེ་བརྗོད་པར་བྱའོ། །ཞེས་རྒྱབ་རྟེན་
རིགས་པ་རྣམ་དག་མེད་པའི་ལུང་ཐམས་ཅད་ལ་ཆུ་ཤིང་བཞིན་དུ་སྙིང་བོ་མེད་པས་རྟོགས་ལྡན་
འཇུག་པར་བྱ་བ་མ་ཡིན་ནོ་ཞེས་དགོངས་པའོ། ། ། །
སྙིགས་མའི་དུས་ཀྱི་ཐམས་ཅད་མཁྱེན་པ་གཉིས་པ་ལྟ་བུར་གྱུར་བ་ཤནྟི་བས་ཀྱང་། དད་པ་
མེད་པ་གཙོ་བོའི་དགྲ། །ལྷག་དད་ཤིན་ཏུ་གོལ་བའི་གནས། །གང་ཕྱིར་ཀུན་མཁྱེན་ཚད་མས་གྲུབ། །
གུས་པས་ཀུན་མཁྱེན་འགྱུར་བ་མིན། །ཞེས་གསུངས་པའི་དོན་ཡང་སྐབས་ཐམས་ཅད་དུ་དྲན་པར་
བྱ་དགོས་སོ། །
མཁས་མཆོག་ཀཱ་མ་ཤི་ལས་དབུ་མ་སྣང་བར། དེ་ལ་གལ་ཏེ་ཤེས་རབ་ཉམས་ཆུང་བའི་ཕྱིར།
དེ་ལྟ་བུའི་ཆོས་ཉིད་ཟབ་མོ་ལ་བདག་ཉིད་ཀྱིས་མོས་པར་མི་ནུས་སུ་ཟིན་ཀྱང་། འོན་ཀྱང་རྟོག་པ་
ངན་པ་རང་གི་བློ་གྲོས་ཉམས་ཆུང་བའི་ཉེས་པ་མཐོང་བ་རྣམས་ཀྱིས་དེ་སྤང་བར་ཡང་རིགས་པ་མ་
ཡིན་ལ། བདག་ཉིད་ཕོངས་པས་གཞན་དག་ཀྱང་དོན་ཆེན་པོ་ལས་ཉམས་པར་བྱས་ཏེ་བརླག་པར་
བྱ་བར་ནི་རིགས་པ་མ་ཡིན་ནོ། །དེ་ལྟར་ན་ནི་རང་དང་གཞན་ལ་འཁུ་བ་བྱས་པ་ཁོ་ནར་འགྱུར་རོ།།
དེ་ལྟ་བས་ན་བློ་གྲོས་དང་ལྡན་པ་དད་པ་ཅན་གྱིས་ཆོས་ཟབ་མོ་དག་སྤོང་བའི་ལྟ་བ་བོར་ཏེ། དེ་ལ་
ཡང་བཅོམ་ལྡན་འདས་ཉིད་ཚད་མར་བྱས་ཤིང་བདག་ཉིད་མི་ཤེས་པའི་ཉེས་པས་དེ་ཁུང་དུ་མི་ཆུད་
སྲིད་དོ་སྙམ་དུ་བསམ་ནས། མདོ་ཟབ་མོ་དག་ལ་མོས་པ་བསྐྱེད་དེ། མཉན་པ་དང་གཟུང་བ་དང་
བསྒོམ་པ་ལ་སོགས་པ་ལ་མངོན་པར་བརྩོན་པར་བྱའོ། ། །
གཞན་དག་ཀྱང་ཡང་དག་པར་ལེན་དུ་གཞུག་གོ །བདག་ཉིད་དེ་ལ་མོས་པར་བྱ་བའི་ཕྱིར་
སྨོན་ལམ་གདབ་པར་བྱའོ། །དེ་ཉིད་ཀྱི་ཕྱིར་འཕགས་པ་དཀོན་མཆོག་བརྩེགས་པ་ལས། ཆོས་ཟབ་
མོ་གང་དག་ལ་འདི་ཡི་བློས་གཏིང་མི་དཔོག་པ་དེ་ལ་དེ་བཞིན་གཤེགས་པ་ཁོ་ནར་ཚད་མར་བྱས་
ནས། སངས་རྒྱས་ཀྱི་བྱང་ཆུབ་ནི་མཐའ་ཡས་ཏེ། མོས་པ་སྣ་ཚོགས་ཀྱི་སྒོ་ནས་དེ་བཞིན་གཤེགས་
པ་རྣམས་ཀྱིས་ཆོས་བསྟན་པ་ལ་འཇུག་པས་དེ་བཞིན་གཤེགས་པ་ཉིད་ཀྱིས་མཁྱེན་གྱི། བདག་
285



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
གིས་ནི་མི་ཤེས་སོ་སྙམ་ནས་སྤོང་བར་ནི་མི་བྱེད་དོ་ཞེས་གསུངས་སོ། །ཞེས་བཤད་དེ་རང་གཞན་
ལེགས་པའི་ལམ་ལ་འཇུག་པར་འདོད་པའི་རྟོགས་ལྡན་རྣམས་ཀྱིས་དེ་ལྟ་བུའི་ལུང་རྣམས་ཚིག་ཁ་
དོན་དུ་བྱས་ཤིང་། དོན་རྟག་དུ་དྲན་པར་བྱ་བ་ཤིན་ཏུ་གཅེས་སོ། །དེ་ལྟར་ན་ཁོ་བོས་སྐབས་གཞན་
དུ་བཀོད་པའི་ཚིག་བཅད་འདི་དག་ཀྱང་དྲན་པར་བྱ་བའི་ཕྱིར་བརྗོད་དོ། །
ཁ་ཅིག་གཞུང་ལུགས་ཆེ་དང་མི་མཐུན་ཡང་། །མི་མཐུན་པར་ཟད་གྲུབ་ཐོབ་འདི་དང་འདིའི། །
ཆོས་འདི་ཉམས་སུ་བླངས་པས་གྲོལ་འགྱུར་བས། ཁོ་བོས་ཆོས་ལ་འདི་ཡིས་ཆོག་ཅེས་ཟེར། །དེ་ནི་
གྲུབ་ཐོབ་ཡིན་པའི་སྒྲུབ་བྱེད་གང་། །ཉམས་ལེན་དེ་ཡིས་གྲོལ་བའི་རྒྱུ་མཚན་ཅི། །ཁྱོད་ལ་དེ་ཡིས་
ཆོག་པ་བདེན་དུ་ཆུག །སངས་རྒྱས་ཐོབ་ལ་དེ་ཡིས་ཆོག་པ་མེད། །ཞེས་དང༌། རང་ལ་ལུང་རིགས་
སྒྲུབ་བྱེད་མེད་བཞིན་དུ། །མཁས་པ་ཆེ་གེ་དེ་ལྟར་འདོད་པའི་ཕྱིར། །དེ་ཉིད་ཡིན་ནོ་དེ་བས་ཁྱོད་མི་
མཁས། །ཞེས་དེ་བཞིན་བསྒྱུར་ནས་ནི་ང་རོ་སྨྲ། །དེ་ལྟ་ན་ནི་ཆོས་ཉིད་དེ་བཞིན་ཉིད། །དོན་དམ་དུ་
ནི་གྲུབ་པར་ཐལ་འགྱུར་ཏེ། །རྒྱལ་དང་བྱམས་མགོན་ཐོགས་མེད་དབྱིག་གཉེན་སོགས། །དེ་དག་
གིས་ནི་དེ་ལྟར་བཞེད་ཕྱིར་དང་། །ཕྱོགས་གླིང་གྲགས་པ་རིན་ཆེན་འབྱུང་གནས་སོགས། །དེ་དག་
གིས་ཀྱང་དེ་ལྟར་བཞེད་ཕྱིར་དེ། །དེ་དག་རྣམས་ལས་ཁྱེད་རྣམས་མི་མཁས་ཕྱིར། །ཞེས་པའི་རྒྱུ་
མཚན་གསུངས་པས་གནོད་ཕྱིར་རོ། །ཞེས་སོགས་འོད་གསལ་རྒྱན་གྱི་མཇུག་དོན་དུ། །ལེགས་
བཤད་ཉེས་བཤད་རྣམ་པར་ཕྱེ་བྱས་ནས། །ཡིན་ལུགས་མ་ནོར་གསལ་བར་བསྟན་པ་ཡིན། །
ཚིགས་བཅད་དུ་མ་ཡོད་པའང་བལྟ་བར་བྱའོ། ། །
གཞན་ཡང་། ༈
ངེས་དོན་རྒྱ་མཚོ་འགོགས་པའི་ཟོལ་གྱིས་ནི། ། །
བུ་སྟོན་ཁ་ཆེའི་བཞེད་གཞུང་འགོག་བྱེད་ཅིང་། །
ཞར་ལ་བསྟན་པའི་འདམ་བུ་འཇོམས་བྱེད་པའི། །
ཉེས་བཤད་སོ་ལྡན་གཉིས་འཐུང་འདི་དག་མཚར། །
ཕྱོགས་སྔ་ཤེས་པའི་ནམ་ལངས་མ་གྱུར་བར། ། ་ ་
དགག་པ་ལྟར་སྣང་ཉི་མ་ཤར་བྱས་ཏེ། །
ས་ཏེ། །
286



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན། པོད་གསུམ་པ།
ཐོས་ཆུང་རྨོངས་པ་མཚན་རྒྱུའི་ཚོགས་རྣམས་ཀྱིས། །
ཡང་དག་ལྟ་བའི་དབང་བོ་ཉམས་བྱེད་མཚར། །
ཕྱོགས་ཀུན་ཤེས་པའི་མཁས་པ་འདབ་བཟང་རྣམས། །
རྩོམ་འཆད་རྩོད་པའི་མཁའ་ལ་བགྲོད་མཐོང་ནས། །
ཕྱོགས་རྟོགས་ཤ་སྦྲང་དག་ཀྱང་ཕྲག་དོག་དང་། །
སྤྱི་བརྟོལ་འདབ་གཉིས་བསྐྱོད་དེ་འཕུར་བ་མཚར། །
མ་རྟོགས་ལོག་རྟོག་ཐེ་ཚོམ་གདོན་ཆེན་གྱི། །
གཞན་དབང་གྱུར་བའི་རྒོལ་ངན་ཝ་སྐྱེས་ཚོགས། །
ལོག་པའི་ལྟ་ངན་སྒྲོགས་ལ་མཐའ་མེད་ཕྱིར། །
བཟློག་བྱེད་གསང་སྔགས་མཐའ་མེད་སྤྱིར་བགྲང མི་ལངས། །
ཞེས་སོགས་ཁོ་བོས་སྐབས་འགར་སྨྲས་པ་ཡི། །
ཚིགས་བཅད་རྣམས་ཀྱི་ཚིག་དང་དོན་རྣམས་ནི། །
གཟུ་བོའི་བློ་ཡིས་བཟུང་ཞིང་ལེགས་བསམ་ནས། །
མཁས་རློམ་མང་བོས་དེ་ཉིད་གསལ་བར་འགྱུར། །
དེང་སང་ལྟ་བའི་སྙིགས་མ་བདོ་གྱུར་པས། ། །
ལྟ་སྒོམ་སྤྱོད་འབྲས་སོགས་ལ་ལོག་རྟོག་གི །
དུག་ཆུས་མྱོས་པའི་ལོག་བཤད་མང་མཐོང་ནས། །
བཟློག་བྱེད་བསྟན་བཅོས་བདུད་རྩིའི་མཆོག་འདི་བསྒྲུབས། །
མངོན་མཐོ་ངེས་ལེགས་དོན་གཉེར་སྐྱེ་བོ་རྣམས། །
བླངས་དོར་གནས་ལ་རྨོངས་པའི་མུན་སེལ་ཞིང་། །
ལམ་དང་ལམ་མིན་གསལ་བར་བྱེད་པས་ནི། །
བསྟན་བཅོས་འདི་ནི་རྟ་བདུན་དབང་བོའང་ཡིན། །
གངས་རིའི་ཁྲོད་ཀྱི་མཁས་རློམ་དུ་མ་ཡིས། །
287



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཉིན་དང་མཚན་དུ་དབུ་མའི་གཞུང་ལུགས་ལ། ། །
རྟག་ཏུ་འབད་ཀྱང་སྟོང་ཉིད་མཐར་ཐུག་པ། །
སྙིང་པོ་དོན་གྱི་ཤེར་ཕྱིན་རྟོགས་པས་དབེན། །
དབུ་མའི་གཞུང་དུ་སྤྲོས་བྲལ་སྤྲོས་བྲལ་ཞེས། །
ཡང་ཡང་གསུངས་པའི་ཚིག་ཙམ་ལ་བརྟེན་ནས། །
དགག་བྱ་རྣམ་བཅད་ཙམ་གྱིས་སྟོང་པ་ནི། ། །
སྟོང་ཉིད་ཟབ་མོ་མཐར་ཐུག་ཡིན་པར་འདོད། །
ཆད་སྟོང་སྟོང་ཉིད་མཆོག་ཏུ་རློམ་བྱས་ནས། །
རང་བཞིན་ལྷུན་གྲུབ་འོད་གསལ་ཆོས་ཀྱི་སྐུ། ། །
གདོད་ནས་གནས་པར་གསུང་རྣམས་དྲང་དོན་དུ། །
འདོད་པའི་ལོག་བཤད་བཟློག་པར་བྱ་ཕྱིར་དང་། །
ཆད་སྟོང་རྟོགས་པའི་ལྟ་བས་ཀུན་བསླངས་ནས། །
ཅིར་ཡང་གྲུབ་མེད་ཆད་སྒོམ་གོམས་བྱེད་ཅིང་། །
དེ་ཕྱིར་ཐོབ་བྱའི་འབྲས་བུ་མེད་དོ་ཞེས། །
སྨྲ་བའི་ལོག་རྟོག་ཟློག་ཕྱིར་འདི་སྦྱར་རོ། །
དེ་ལྟར་འདོད་པའི་གྲུབ་མཐའ་དེ་དག་ལ། །
ཁོ་བོས་བཀོད་པའི་ལུང་རིགས་གནོད་བྱེད་རྣམས། །
གནོད་བྱེད་ཉིད་དུ་འགྱུར་རམ་མི་འགྱུར་བས། །
མཁས་པ་གཟུར་གནས་བློ་ལྡན་སྤྱོད་ཡུལ་ཏེ། ། །
འཁོར་ལོ་རིམ་གསུམ་ཁྱད་པར་གསང་སྔགས་ཀྱི། །
རྒྱུད་སྡེ་ཟབ་མོའི་དོན་ལ་མ་སྦྱངས་ཤིང་། ། །
ཟབ་མོའི་རྣལ་འབྱོར་ཉམས་སུ་མ་མྱོང་བའི། །
རྟོག་གེ་ཅན་གྱི་སྐྱེ་བོས་རྟོགས་རེ་སྐན། ། །
288



ཉ་དབོན་ཀུན་དགའ་དཔལ།
པོད་གསུམ་པ།
གཞི་ལམ་འབྲས་གསུམ་ལས་བརྩམས་པའི་དྲིས་ལན། །
དེ་ཕྱིར་ཁོ་བོས་ལེགས་པར་བཤད་པ་འདི། །
གཞན་ལ་ཕན་པའི་གོ་སྐབས་དཀའ་ན་ཡང་། །
ལྟ་སྒོམ་སྤྱོད་འབྲས་ལོག་པར་སྤྱོད་པ་ལ། །
སྙིང་གི་ཁོང་ནས་བརྩེ་བས་བསྐུལ་ཏེ་སྦྱར། །
གཞན་ཡང་བཤེས་གཉེན་དམ་པ་འབའ་ར་བས། །
ཀུན་མཁྱེན་ཆོས་ཀྱི་རྗེ་ལ་དྲིས་བའི་ལན། །
ཁོ་བོས་སྦྱར་བའི་ཡིད་ཀྱི་མུན་སེལ་དུ། །
བཀོད་པའི་ལེགས་བཤད་འདི་ཡང་ཉན་པར་གྱིས། །
རྩོམ་དང་རྩོད་པའི་མིག་གཉིས་རབ་གསལ་ཡང་། །
འཆད་པའི་རོ་འཛིན་མེད་ན་གསུང་རབ་དོན། །
ཉན་འདོད་སྐྱེ་བོའི་འདུན་པ་རབ་སྤངས་པར། །
བློ་གསལ་དགའ་བ་བསྐྱེད་པར་ག་ལ་འགྱུར། །
འཆད་དང་རྩོམ་པའི་རལ་བའི་རབ་བརྗིད་ཀྱང་། །
རྩོད་པའི་སྡེར་མོ་རྣོན་པོ་དང་བྲལ་ན། །
མཁས་པའི་མདུན་སར་འགལ་འབྲེལ་གཏམ་བྱེད་ཚེ། །
ཕས་རྒོལ་གླང་ཆེན་འཇོམས་པར་ག་ལ་འགྱུར། །
འཆད་དང་རྩོད་པའི་ལྕེ་གཉིས་རབ་གཡོ་ཡང་། །
རྩོམ་པ་ཡིད་བཞིན་ནོར་བུས་མ་བརྒྱན་ན། །
རིག་པའི་གནས་ལྔར་མཁྱེན་པ་རབ་རྒྱས་པའི། །
མཁས་པའི་སྐྱེ་བོ་མགུ་བར་ག་ལ་འགྱུར། །
མདོ་རྒྱུད་དགོངས་པ་དོན་བཞིན་འཆད་པ་དང་། །
དགོངས་པ་གཏན་ལ་འབེབས་པའི་དོན་རྩོད་དང་
། །
སྡེབ་ལེགས་རྣར་སྙན་ལེགས་བཤད་རྩོམ་པ་གསུམ། །
289



ཇོ་ནང་དཔེ་ཚོགས།
ག
སས༌བབས་
སྤྱིའི་དེབ་སོ་གཉིས་པ།
གང་ལ་མངའ་བའི་ཞབས་རྡུལ་སྤྱི་བོས་ལོངས། །
མན་ངག་བསྒོམ་པའི་ལུང་དང་རབ་ལྡན་ཡང་། །
ཡང་དག་ཐོས་པའི་མིག་དང་མི་ལྡན་ན། །
མདོ་རྒྱུད་བསྟན་བཅོས་ལེགས་བཤད་རྩོད་པ་གསུམ། །
དམུས་ལོང་མྱ་ངན་གང་དུ་འཁྱམས་དང་མཚུངས། །
ཐོས་དང་བསྒོམ་པའི་ནམ་མཁའ་ཡངས་ཡོད་ཀྱང་། །
ཐོས་དོན་བསམ་བྱུང་ཉི་འོད་མེད་གྱུར་ན། །
གསུང་རབ་དགོངས་དོན་གཏན་ལ་འབེབས་པའི་ཚེ། །
གནས་ལུགས་འཇིག་རྟེན་གསལ་བར་ག་ལ་འགྱུར། །
ཐོས་བསམ་འཛིན་མ་རབ་ཏུ་རྒྱ་ཆེ་ཡང་། །
བསྒོམ་པའི་དག་བྱེད་རྒྱུན་དང་བྲལ་གྱུར་ན། །
རང་རྒྱུད་ཆགས་སྡང་རྨོངས་པ་ལ་སོགས་པའི། །
དྲི་མ་མ་ལུས་སེལ་བར་ག་ལ་འགྱུར། །
བསྟན་པ་གསལ་བར་ནུས་པའི་ཐོས་པ་དང༌། །
གསུང་རབ་དོན་བཞིན་ངེས་པའི་བསམ་པ་དང་། །
གོལ་མེད་ཉམས་སུ་ལེན་པའི་སྒོམ་པ་གསུམ། །
གང་ལ་མངའ་བའི་ཞབས་རྡུལ་སྤྱི་བོའི་ལོངས། །
བདེན་གཉིས་ཚུལ་བཞིན་ཤེས་པ་ལྟ་ཅི་སྨོས། །
ཡི་གེའི་བརྡ་དག་ཙམ་ལའང་རྨོངས་བཞིན་དུ། །
མདོ་རྒྱུད་དགོངས་ཟབ་འཆད་པའི་སྐྱེ་བོ་དེས། །
རྗེས་འཇུག་ལེགས་འདོད་བསླུས་པར་གྱུར་ཏ་རེ། །
ངེས་པའི་དོན་ལ་ཅུང་ཟད་མ་རེག་ཡང་། །
ངེས་དོན་ཡིན་ཞེས་འདོམས་པའི་སྐྱེ་བོ་ལས། །
290



ཉ་དབོན་ཀུན་དགའ་དཔལ།
གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
ངེས་པར་བརྟགས་ན་ཆུ་ཤིང་ཇི་བཞིན་དུ། །
ད་དུ། །
ངེས་དོན་སྙིང་བོ་འབྱུང་བར་ག་ལ་འགྱུར། །
གྱུར། །
བདག་ཉིད་ལེགས་པར་འདོད་པའི་སྐྱེ་བོ་གང་། །
བདག་ལ་ཕན་ཕྱིར་ལྕེབ་པར་མི་རིགས་ལྟར། །
བདག་གཞན་སངས་རྒྱས་ཐོབ་པར་འདོད་བཞིན་དུ། །
བདག་ཉིད་ལོག་པའི་ལམ་འཇུག་ག་ལ་རིགས། །
ཤར་དུ་འགྲོ་འདོད་ནུབ་ཏུ་མི་འགྲོ་བཞིན། །
སངས་རྒྱས་འདོད་ན་ལེགས་པའི་ལམ་ལ་ཞུགས། །
ལེགས་ལམ་འདོད་ན་སེམས་འགྲེལ་སྐོར་གསུམ་སོགས། །
དྲི་མེད་གསུང་རབ་བརྟེན་པ་གནད་ཀྱི་མཆོག།
མདོ་རྒྱུད་ཟབ་མོའི་དོན་ལ་རྒྱབ་ཕྱོགས་ཀྱང་། །
མིང་བཟང་བཏགས་ནས་ཟབ་མོར་ཁས་འཆེ་བའི། །
མན་ངག་མང་པོས་བསླུས་པར་གྱུར་ཏ་རེ། །
ཐར་བ་འདོད་རྣམས་ཤིན་ཏུ་སྒྲིམས་དགོས་སོ། །
རི་དྭགས་རྔ་མ་བསྟན་ནས་བུང་བུའི་ཤ །
ཁྲེལ་མེད་སྐྱེ་བོས་བཙོངས་ནས་བསླུས་པ་བཞིན། །
ཟས་ནོར་གྱིས་འབྲིད་སྤྱོད་ཚུལ་བཟང་བསྟན་ནས། ། །
ལོག་ལམ་བསྟན་ནས་བསླུས་པར་གྱུར་ཏ་རེ། །
ཚེ་འདིའི་བ་བྱ་ནང་
ཚེ་འདིའི་བྱ་བ་ཅུང་ཟད་ཙམ་ལ་ཡང་། ། མ
་
ལེགས་པར་བརྟགས་ནས་འཇུག་པ་མཛངས་པའི་ལུགས། །
སྐྱེ་བ་གཏན་གྱི་དོན་ཆེན་བསྒྲུབ་འདོད་རྣམས། ། ་
འ ཇུག་བྱའི་ཆོས་ལ་ངེས་པར་བརྟག་དགོས་སོ། །
ལེགས་བཤད་དུ་མ་བསྟན་དུ་ཡོད་མོད་ཀྱི། ། །
བ་
291



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
དགོན་པའི་རྫིང་བུར་གངྒཱའི་ཆུ་བཞིན་དུ། །
གཞན་བློའི་སྣོད་དུ་ཤོང་བ་ཤིན་ཏུ་དཀའ། །
དེ་ཕྱིར་ཅུང་ཟད་བསྡུས་ཏེ་བཀོད་པ་ཡིན། །
དེ་ལྟར་ལམ་དང་ལམ་མིན་རྣམ་ཕྱེ་བའི། །
དགེ་བ་འདི་ཡིས་མཁའ་ཁྱབ་སེམས་ཅན་ཀུན། །
ལོག་ལམ་སྤངས་ཏེ་ལེགས་པའི་ལམ་ཞུགས་ནས། །
དོན་གཉིས་མཐར་ཕྱིན་གོ་འཕང་ཐོབ་གྱུར་ཅིག །
བདག་ཀྱང་དེང་ནས་སྐྱེ་བ་ཐམས་ཅད་དུ། །
འཕགས་པའི་ནོར་བདུན་རྣམས་ཀྱིས་ལེགས་འབྱོར་ཞིང་། །
འཆད་རྩོད་རྩོམ་གསུམ་ཐོས་བསམ་སྒོམ་གསུམ་ལ། །
འཇམ་པའི་དཔལ་བཞིན་དབང་འབྱོར་ཐོབ་པར་ཤོག །
བསྟན་བཅོས་འདི་ཡང་བསྟན་པ་གནས་ཀྱི་བར། །
གཟུར་གནས་བློ་ལྡན་དོན་གཉེར་ཚོགས་རྣམས་ཀྱི། །
མེ་ཏོག་བུང་བས་བསྟེན་བཞིན་བསྟེན་པ་དང༌། །
སྙན་པའི་གྲགས་པ་ཕྱོགས་བཅུར་རྒྱས་གྱུར་ཅིག །
ཅེས་གཞི་ལམ་འབྲས་གསུམ། ལྟ་སྒོམ་སྤྱོད་འབྲས། གཞི་དབུ་མ་ལམ་དབུ་མ་དང་། འབྲས་
བུ་དབུ་མ་ལས་བརྩམས་པའི་དྲིས་ལན་ཡིད་ཀྱི་མུན་སེལ་བཀླག་པས་དོན་གྲུབ་འདི། སྟན་གཅིག་
པའི་བརྟུལ་ཞུགས་ལ་ལེགས་པར་གནས་ཤིང༌། ཡོན་ཏན་དུ་མ་ལ་མངའ་འབྱོར་བས་སངས་རྒྱས་
ཀྱི་བསྟན་པ་རིན་པོ་ཆེའི་རྩ་ལག་ཏུ་གྱུར་བ་མཁན་ཆེན་ནམ་མཁའ་རྒྱལ་མཚན་པ་དང་། རྒྱུད་དང་
མན་ངག་དུ་མའི་བདག་ཉིད་བླ་མ་གསང་འདུས་པ་ལ་སོགས་པའི་དགེ་བའི་བཤེས་གཉེན་མང་
བོས་བསྐུལ་བའི་ངོར། ༧ ཐུབ་པའི་རྒྱལ་མཚན་ཆོས་ཀྱི་རྗེ་བུ་དོལ་གཉིས་ལ་སོགས་པ་མཁས་
གྲུབ་དུ་མའི་གསུང་གི་བདུད་རྩི་མྱངས་བས། ཐོས་བསམ་སྒོམ་གསུམ་འཆད་རྩོད་རྩོམ་གསུམ།
ལུང་རིགས་མན་ངག་གསུམ་ལ་བློའི་སྣང་བ་ཆེར་རྒྱས་པའི་ཀུན་དགའ་དཔལ་ཉའི་མིང་ཅན་གྱིས།
292



ཉ་དབོན་ཀུན་དགའ་དཔལ། ། གཞི་ལམ་འབྲས་གསུམ་ལས་བརྩམས་པའི་དྲིས་ལན།
པོད་གསུམ་པ།
སྔོན་བོད་ཀྱི་རྒྱལ་བོ་གཉའ་ཁྲི་བཙན་པོ་ནས་བཟུང་སྟེ། གནམ་ལ་ཁྲི་བདུན་ཞེས་གྲགས་པའི་ཁྲི་
བདུན་པའི་ཕོ་བྲང་བྱུང་བའི་ས། ཉང་སྟོད་བརྩེ་ཆེན་གྱི་བྱ་འདབས་གཡང་ལུང་རི་ཁྲོད་དུ་སྦྱར་བའོ།།
འདིས་བསྟན་པ་དང་སེམས་ཅན་ལ་ཕན་པ་རྒྱ་ཆེན་པོ་འབྱུང་བར་གྱུར་ཅིག ཅེས་པའི་ཡི་གེ་པ་ནི་
ལུང་གི་སྟོན་པ་རྡོ་རྗེ་འཛིན་པ་དུས་ཀྱི་འཁོར་ལོ་པ་ཨ་མོ་གྷའོ། །བཀྲ་ཤིས། དགེའོ། །ལེགས་སོ། །
སྐྱེ་དགུའི་སེམས་ཅན་རྣམས་མཐར་ཐུག་རྒྱལ་བ་རྡོ་རྗེ་འཆང་གི་གོ་འཕང་ལ་འགོད་པའི་རྒྱུར་གྱུར་
ཅིག །
མ་ཡིག་ནི་བསེ་དགོན་གྱི་རྗེ་བཙུན་བླ་མ་ཐུགས་རྗེ་དཔལ་གྱི་ཕྱག་ཡིག་ཡིན། རྟགས་འདིའི་ ()ནང་ཡོད་པ་ཁ་སྐོང་ཡིན། རྟགས་འདིའི་[]
ནང་ཡོད་པ་དོགས་གནས་ཡིན།
293



བསྟན་པ་སྤྱི་འགྲེལ་གྱི་འགྲེལ་པ།
༄༅། །བསྟན་པ་སྤྱི་འགྲེལ་གྱི་འགྲེལ་པ་
བཞུགས་སོ། །
༄༅། །ཨོཾ་སྭ་སྟི། བླ་མ་དང་འཇམ་པའི་དབྱངས་ལ་ཕྱག་འཚལ་ལོ། །འཁོར་ལོ་གསུམ་གྱི་ཆུ་
འཇིངས་རྟིང་ （གཏིང་མཐའ་དཔག་པར་རབ་དཀའ་མཁས་གྲུབ་ཀླུ་དབང་རྣམས་ཀྱི་བསྟེན་པའི་
གནས། །སྣ་ཚོགས་རིགས་པའི་ཆུ་ཕྲན་མཐའ་ཡས་དང་ལྡན་གྲུབ་མཐའ་རྣམ་བཞིའི་ཆུ་བོ་ཆེན་པོ་
བཞི་འབབ་ཅིང་། །ངེས་དོན་རིན་ཆེན་དུ་མའི་འབྱུང་གནས་གསུང་རབ་ཡན་ལག་བཅུ་གཉིས་རླབས་
ཕྲེང་རིམ་པར་ཉེར་མཛེས་ལ། །ཐོག་མཐའ་བར་དུ་དགེ་བའི་དུས་རླབས་ཆེན་པོ་གསུམ་ལྡན་སངས་
རྒྱས་བསྟན་པའི་རྒྱ་མཚོ་ཆེན་པོར་འདུད། །ཁ་བ་ཅན་པའི་བཀའ་རྒྱུད་བསྒྲུབ་རྒྱུད་བྱིན་རླབས་བརྒྱུད་
སོགས་བརྒྱུད་པའི་བླ་མ་རིམ་པར་བྱོན་རྣམས་ཀྱིས། །རྫོགས་ཆེན་ལམ་འབྲས་ཕྱག་ཆེན་ཞི་བྱེད་ནི་
གུ་ལ་སོགས་མན་ངག་རྣམས་སུའང་མ་བསྟན་ཅིང་། །གཞུང་ལུགས་འཆད་པའི་མཚན་ཉིད་པ་དང་
རྩེ་ཅིག་སྒོམ་པའི་བསམ་གཏན་མ་ཕལ་གྱིས་མ་བཤད་མ་བསྒོམས་པའི། །ཟབ་རྒྱས་དོན་ལྡན་བསྟན་
པ་སྤྱི་འགྲེལ་གང་འདི་མདོ་རྒྱུད་བསྟན་བཅོས་རྣམ་དག་ལ་བསྟེན་ཚུལ་བཞིན་དགྲོལ། །གང་གི་མགྲིན་
པ་ཡངས་པའི་ང་རོས་རི་དྭགས་ཚོགས་སྐྲག་ཕྱོགས་རྣམས་ཀུན་དུ་འབྱེད་བྱེད་སེང་གེས་ཀྱང་། །ཀླུ་
དབང་ཁྲོས་པའི་རྣམ་འགྱུར་གློག་གི་ཟེར་མ་གནམ་ལྕགས་དང་ལྡན་དྲག་པོའི་འབྲུག་སྒྲ་མི་བཟོད་
ལྟར། །ཕས་རྒོལ་རི་དྭགས་ཚོགས་རྣམས་ཟིལ་གྱིས་རྣམ་གནོན་བཤེས་གཉེན་ལུང་རིགས་རལ་པའི་
ཚོགས་བཀྲམ་གདོང་ལྔ་པས། །གྲུབ་མཐའི་གློག་འཁྱུག་མདོ་རྒྱུད་གནམ་ལྕགས་འབབ་བཞིན་པ་ཡི་
ངེས་དོན་འབྲུག་གི་ང་རོ་བཟོད་པར་དཀའ། །དེ་ཕྱིར་འདུན་འཇིགས་ཞེ་སྡང་རྨོངས་པའི་ཁུར་གྱིས་
ལྡི་བའི་འགྲོ་བ་བཞི་པོ་རེ་ཤིག་ངལ་སོ་ གསོ་ལ། །བློ་གྲོས་རབ་ཡངས་ནམ་མཁའི་དབྱིངས་ལྟར་
295



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཀུན་ལ་རབ་ཏུ་འཇུག་པས་མཐའ་གཅིག་ཕྱོགས་སུ་མ་ལྷུང་ཞིང་། །གཟུགས་ཅན་རྣམས་ཀྱི་བྱེ་བྲག་
ཕྱེད་པའི་མིག་ལྡན་ཇི་བཞིན་བསྟན་བཅོས་སྐྱོན་ཡོན་སོ་སོར་རྣམ་རིག་པ། །དེ་འདྲ་རྣམས་ཀྱིས་
བརྟག་པ་གསུམ་དང་རྟོན་པ་བཞི་ཡི་སྒོ་ནས་འདི་ནི་རྣམ་པར་དཔྱོད་མཛོད་ཅིག །ཀུན་མཁྱེན་ངང་པ་
གཞོམ་མེད་དར་དིར་སྒྲས། །གདུལ་བྱའི་མཚོ་གླིང་ཕལ་ཆེར་བཀང་ཟིན་གྱིས། །བདག་བློ་པད་མོའི་
རྫིང་བུའི་ནང་འདིར་ཡང་། །དཔལ་ཁྱེད་དི་རིང་རྩེ་དགའི་འགྲོན་ལ་སྤྱོན། །
༈ ཁམས་གསུམ་གྱི་ཆོས་ཀྱི་རྒྱལ་པོ་སྟོན་པ་བཅོམ་ལྡན་འདས་ཤཱཀྱ་པས་ཆོས་ཀྱི་འཁོར་ལོ་རིམ་
པ་གསུམ་བསྐོར་བའི་ནང་ནས། སྔགས་ལུགས་ཀྱི་མཚན་ཡང་དག་པར་བརྗོད་པ་དང། དཔལ་དུས་
ཀྱི་འཁོར་ལོ་ལ་སོགས་པའི་རྒྱུད་སྡེ་རྣམས་དང་། འགྲེལ་པ་དྲི་མ་མེད་པ་ལ་སོགས་པ་སེམས་འགྲེལ་
བསྐོར་ སྐོར་རྣམས་དང༌། མདོ་ལུགས་ཀྱི་དེ་བཞིན་གཤེགས་པའི་སྙིང་པོ་བསྟན་པ། གཟུངས་
ཀྱི་དབང་ཕྱུག་རྒྱལ་པོས་ཞུས་པ། འགྲིབ་པ་དང་འཕེལ་བ་མེད་པ་སྟོན་པ། དགོངས་པ་ངེས་འགྲེལ།
དཔལ་ཕྲེང་སེང་གེའི་ང་རོ་ལ་སོགས་པའི་མདོ་རྣམས་དང༌། བྱམས་ཆོས། ཆོས་དབྱིངས་བསྟོད་
པ་སོགས་མདོའི་དོན་འགྲེལ་རྣམས་ཀྱི་རྗེས་སུ་འབྲངས་ནས། བླ་མ་དོལ་པོ་པ་ཞེས་མཚན་ཡོངས་སུ་
གྲགས་པ་དེ་ཉིད་ཀྱིས་ངེས་དོན་གྱི་བཤད་པ་མང་དུ་མཛད་ཅིང་། བྱེ་བྲག་ཏུ་ཁྱད་འཕགས་བཞིའི་
གསོལ་འདེབས་གགས་སེལ་བསྔོ་བ་འཕོ་བ་)ནང་ནས་གསོལ་འདེབས་ཁྱད་པར་འཕགས་ཞེས་བགྱིས་བ་བསྟན་
པ་སྤྱིའི་འགྲེལ་པར་འགྲོ་པ་འདི་མཛད་པས། །
འདི་ལ་དོན་རྣམ་པ་གསུམ། སྔོན་འགྲོ་མཆོད་བརྗོད། དངོས་གཞི་གསོལ་བ་འདེབས་རྗེས་བསྔོ་
བ་གསུམ་ལས། དང་པོ་ལ། ཕྱིར་ཕྱག་འཚལ་ཞིང་མཆོད་པ་དང་། ཁྱད་པར་དུ་བླ་མ་ལ་ཕྱག་འཚལ་
ཞིང་སྐྱབས་སུ་མཆིའོ། །
དང་པོ་ནི། ཨོཾ་གུ་རུ་པུ་དྷ་བོ་དྷི་སཏྭ་བྷྱ་ན་མོ་ན་མ༔ ཞེས་པ་ལ། ཨོཾ་བཀྲ་ཤིས་བརྗོད་པ་དང་དམ་
བཅས་བ་ཡིན་ལ། གུ་རུ་བླ་མ། བུད་དྷ་སངས་རྒྱས། བོ་དྷི་སཏྭ་བྱང་ཆུབ་སེམས་དཔའ། བྱཱ་ཞེས་པ་
སྒྲའི་དབྱེ་བརྒྱད་ཡོད་པའི་བཞི་པའི་མང་ཚིག་སྟེ། རྣམས་ལ་ཞེས་སོ། །ན་མོ་ཕྱག་འཚལ་བ་ན་མ
མཆོད་ཅེས་པའོ། །དེ་ལ་ཕྱག་འཚལ་བ་རབ་ཀྱིས་གཉིས་སུ་མེད་པར་ཕྱག་འཚལ་ཞིང་། ཕལ་པས་
ཀྱང་ཡུལ་དེ་དམ་པར་བཟུང་ནས་རབ་ཏུ་དང་བའི་དད་པས་བདག་ཉིད་ང་རྒྱལ་སྤངས་ནས་འདུད་
296



བསྟན་པ་སྤྱི་འགྲེལ་གྱི་འགྲེལ་པ།
ཅིང་དམའ་བར་བྱེད་པའོ། །མཆོད་པ་ནི། མདོ་རྒྱན་ལས་)བཀུར་བསྟི་རྙེད་པ་དག་དང་རིམ་གྲོ་དང་།
བསྒྲུབ་པའི་སྒོ་ནས་བཤེས་གཉེན་བསྟེན་པར་བྱ། །ཞེས་པ་ལྟར་རོ། །
གཉིས་པ་ནི། ཆོས་རྗེ་བླ་མ་དམ་པ་སྤྲུལ་པའི་སྐུ་རྣམས་ཀྱི་ཞབས་ཀྱི་པད་མ་དྲི་མ་མེད་པ་ལ་
ཕྱག་འཚལ་ཞིང་སྐྱབས་སུ་མཆིའོ། །ཞེས་པ། ཆོས་ཀྱི་རྗེ་ཡང་དག་པར་རྫོགས་པའི་སངས་རྒྱས་ཡིན་
ཏེ༑ ཆོས་ཐམས་ཅད་ལ་མངའ་དབང་བསྒྱུར་བའི་ཕྱིར་རོ། །བླ་མ་ཡང་དེ་ཉིད་དེ་གོང་ན་གཞན་མེད་
པའི་ཕྱིར་རོ། །དམ་པ་རབ་མཆོག་ཏུ་ཕུལ་དུ་ཕྱིན་པའོ། །མཆོག་གི་སྤྲུལ་པའི་སྐུ་ཤཱཀྱའི་དབང་པོ་
ལ་སོགས་པ་འཇིག་རྟེན་གྱི་ཁམས་མཐའ་ཡས་པ་ན་བཞུགས་པ་རྣམས་ཀྱི་ཞབས་ནི་མཛེས་པའི་ཆ་
ནས་པད་མོ་ཞེས་གཟུགས་ཅན་གྱི་བརྒྱན་བཀོད་པའོ། །སྐྱོན་གྱི་དྲི་མ་མེད་པའི་སྟེང་དུ་ ཡོན་ཏན་
ཞབས་ལ་མཚན་བཟང་པོ་འཁོར་ལོ་རྩིབས་སྟོང་དང་ལྡན་པ་དང་རྙིང་པ་ཡངས་པ་དང་ལོང་བུ་མི་
མངོན་པ་ལ་སོགས་པས་སྐྱེས་བུ་ཆེན་པོར་མཚོན་ནུས་པའི་ཕྱིར་རོ། །ཞབས་ནི་སྐུའི་དམའ་ཤོས་ཡིན་
པས་དེ་ལ་ཕྱག་འཚལ་བས་སྐུ་ཐམས་ཅད་ལ་ཕྱག་འཚལ་བར་འགྱུར་རོ། །ཡང་ན་སྐྱོན་གྱིས་མ་གོས་
པའི་བརྡར་པད་མ་ལ་བཞུགས་ཏེ། ཞབས་འོག་གི་པད་མ་གདན་ལ་ཡང་ཕྱག་འཚལ་ན་སྐུ་ལ་ལྟ་ཅི་
སྨོས་དེ། ལྷའི་དབང་པོའི་ཁྲི་ལ་སུམ་ཅུ་རྩ་གསུམ་པ་རྣམས་ཕྱག་འཚལ་བ་ལྟར་རོ། །ཚེ་འདིའི་ནད་
གདོན་དགྲ་སོགས་དང༌། ཕྱི་མ་ངན་སོང་སོགས་ཀྱིས་ཀྱི་འཇིགས་པ་དང་། མཐོང་ཆོས་ཀྱི་བདེ་བ་
དང༌། ཕྱི་མ་མཐོ་རིས་འདོད་པའི་ཕྱིར། འཇིག་རྟེན་པ་ལམ་ལ་མ་ཞུགས་པའང་སྐྱབས་སུ་འགྲོ་ལ།
འཁོར་བའི་སྡུག་བསྔལ་གྱིས་བསྐྲག་（སྐྲགཔའི་ཉན་རང་དང་། གཞན་དོན་དུ་སངས་རྒྱས་ཐོབ་པར་
འདོད་པའི་ཐེན་ཆེན་པའང་བར་ཆད་བྱུང་གིས་དོགས་ནས་སྐྱབས་སུ་མཆི་སྟེ། ཇོ་བོ་རྗེས།) འཇིགས་པ་
མེད་པར་སྐྱབས་སུ་འགྲོ་ཟེར་བརྫུན། །ཞེས་པ་ལྟར་རོ། །དཔེར་ན་མི་ཞིག་དགྲས་འཇིགས་ནས་དེ་
བས་སྟོབས་ཆེ་བ་རྒྱལ་པོ་ལྟ་བུ་ལ་འཇུས་ནས་དེའི་འོག་ཏུ་ཞུགས་ངག་ལ་མཉན་ན་དགྲས་མི་ཚུགས་
པ་བཞིན་ནོ། །སྐྱབས་འགྲོའི་སྐབས་འདིར་བཤད་པ་མང་པོ་ཡོད་མོད་རེ་ཞིག་བཞག་གོ །འདིར་
འབྱུང་བའི་སྐྱབས་འགྲོ་ཐེན་ཆེན་གྱི་ཡིན་པར་བསྔོ་བ་སྨོན་ལ་སོགས་ཀྱིས་ཤེས་སོ། །ཡང་རྣམ་པ་
གཅིག་ཏུ་ན་དད་པ་དང་གུས་པ་དང་དོན་དུ་གཉེར་བའི་སྒོ་ནས་ཆོས་རྣམ་དག་ཞུས་པའི་བླ་མ་དེ་
སློབ་མ་དེའི་ཆོས་ཀྱི་རྗེ་ཡིན་ཏེ། སུའི་དཔོན་པོ་གང་ཡིན་ཀྱང་། ངེད་ཀྱི་དཔོན་པོ་ཨ་ཡ་ཡིན། ཞེས་པ་
297



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ལྟར་རོ། །དམ་པ་མ་ཡིན་པའི་ལས་མི་བྱེད་པས་སྐྱེས་བུ་དམ་པ་སྟེ། མཛོད་ལས། དམ་པ་དམ་མིན་
འཇུག་མི་འཇུག ཅེས་སོ། །ཡང་ན་རང་གི་དོན་གྲུབ་མ་གྲུབ་ཀྱི་རིན་ལ་ཁྲོ་བ་མེད་པ་ལ་བླ་མ
པ་ཡིན་པར་དཔལ་དུས་ཀྱི་འཁོར་ལོར་གསུངས་སོ། །སྤྲུལ་པའི་སྐུ་ནི་རྡོ་རྗེ་འཆང་ཉིད་སློབ་དཔོན་
གྱི་གཟུགས་སུ་མ་འོངས་པ་ན་འབྱོན་པར་གསུངས་པའི་ཕྱིར་རོ། །འོ་ན་སངས་རྒྱས་ཀྱི་སྤྲུལ་པ་ལ་
ཡིན་པའི་བླ་མ་རང་རྒྱུད་པ་སྲིད་དམ་མི་སྲིད་གལ་ཏེ་སྲིད་ན་ཁོ་རང་སྐྱེ་རྒ་ནད་འཆི་ལས་མ་ཐར་བ་
ལ་སྐྱབས་སུ་སོང་ཡང་། བླ་མ་རྒྱལ་སྲས་ཐོགས་མེད་ཀྱིས། རང་ཡག་འཁོར་བའི་བཙོན་རར་བཅིངས་
པ་ཡི། །ཞེས་པ་ལྟར་སྐྱབས་གནས་སུ་ག་ལ་རུང་སྙམ་ན། བླ་མ་ལ་སྐྱབས་སུ་སོང་བའི་དོན་བླ་མའི་
ངག་ཉན་པ་སྟེ། ངག་ཀྱང་ཆོས་རྣམ་དག་གསུང་བ་རེ་ཡིན་གྱི། ངག་ཐམས་ཅད་མ་ཡིན་ནོ། །ཆོས་
རྣམ་དག་དེ་སངས་རྒྱས་ཀྱི་བཀའ་ཡིན་པས་སྐྱབས་ཀྱི་གོ་ཆོད་དེ། འཁོར་བ་ལ་སྒྲོལ་བ་འམ་སངས་
རྒྱས་ཀྱི་རྒྱུར་འགྱུར་བའི་ཕྱིར་རོ། །དེས་ན་མདོར་མུ་ཏིག་གི་དོ་ཤལ་ལ་ཆགས་པའི་རྔོན་པ་ལ་ཆོས་
ཞུས་པ་ལྟ་བུའོ། །ཆོས་ནི་གང་ཟག་གི་སྐྱོན་གྱིས་ནམ་ཡང་སྐྱོན་ཅན་དུ་མི་འགྱུར་རོ། །ཞེས་མདོ་ལས་
འབྱུང་ཕྱིར་ཡང་རང་འདོད་པའི་ཆོས་དེ་བླ་མ་གཞན་ལ་མ་རྙེད་ཀྱིན་དེ་ལ་འདུག་ན་རྔོན་པ་ལའང་ཞུ་
དགོས་སོ། །
དངོས་གཞི་ལ་གསུམ། གསོལ་བ་གདབ་པའི་སྒོ་ནས་མདོར་བསྟན། རྒྱུ་མཚན་གྱི་སྒོ་ནས་རྒྱས་
པར་བཤད། སྙིང་པོ་དྲིལ་བའི་སྒོ་ནས་མཇུག་བསྡུ་བའོ། ། །
དང་པོ་ནི། བརྩེ་བ་ཆེན་པོས་དུས་ཐམས་ཅད་དུ་རྗེས་སུ་བཟུང་དུ་གསོལ། ཞེས་པ་ནི། སྡུག་
བསྔལ་གསུམ་མམ་བརྒྱད་ཀྱིས་མནར་བའི་སེམས་ཅན་རྣམས་སངས་རྒྱས་ལ་དགོད་པར་འདོད་
པའི་བརྩེ་བ་ཆེན་པོས་དུས་ཐམས་ཅད་དུ་ཞེས་པ་ད་ནས་བྱང་ཆུབ་སྙིང་པོ་ལ་མཆིས་ཀྱི་བར་རོ། །སྤྱིར་
འཁོར་བ་སྒོས་ངན་སོང་རྒྱུད་མཐོ་བར་གྱུར་པ་ན། ཉན་རང་དུ་ལྷུང་བ་ལས་ཀྱང་རྗེས་སུ་བཟུང་དུ་
གསོལ་བའོ། ། །
རྒྱུ་མཚན་གྱི་སྒོ་ནས་རྒྱས་པར་བཤད་པ་ལ་གསུམ། མཚན་ཉིད་ཀྱི་སྒོ་ནས་སྔགས་མཚན་
ཉིད་ཐུན་མོང་གི་སྒོ་ནས། ཁྱད་པར་སྔགས་ཀྱི་སྒོ་ནས་རྒྱུ་མཚན་རྒྱས་པར་བཤད་པའོ། །
དང་པོ་ལའང་གསུམ་རྒྱས་པར་བཤད། དོན་བསྡུ་དེ་དག་གི་འབྲས་བུའོ། །དང་པོ་ལ་བདེན་
298



བསྟན་པ་སྤྱི་འགྲེལ་གྱི་འགྲེལ་པ།
བཞིའི་ཆོས་ཀྱི་འཁོར་ལོ། མཚན་ཉིད་མེད་པའི་ཆོས་ཀྱི་འཁོར་ལོ། ལེགས་པར་རྣམ་པར་ཕྱེ་བ་དང་
ལྡན་པའི་ཆོས་ཀྱི་འཁོར་ལོའོ། །
དང་པོ་ལ་གཉིས། འཁོར་བ་རྒྱུ་འབྲས་དང༌། མྱང་འདས་རྒྱུ་འབྲས་སོ། །དང་པོ་ལ་འདུས་བྱས་
མི་རྟག་པར་བསྟན། དེས་ན་ཁམས་གསུམ་སྡུག་བསྔལ་དུ་བསྟན། སྡུག་བསྔལ་གྱི་རྒྱུ་འདོད་ཞེན་དུ་
བསྟན་པ་གསུམ་ལས།
དང་པོ་ནི། འདུས་བྱས་ཐམས་ཅད་རི་གཟར་འབབ་ཆུ་བཞིན། །སྤྲིན་དང་གློག་བཞིན་རྩྭ་རྩེའི་
ཟིལ་པ་བཞིན། །མི་རྟག་མི་བརྟན་འགྱུར་བའི་ཆོས་ཅན་དུ། །ལེགས་པར་སྟོན་མཛད་བླ་མའི་ཞབས་
ལ་འདུད། །འདུས་བྱས་ཐམས་ཅད་སྐད་གཅིག་ཀྱང་མི་སྡོད་པར་མི་རྟག་པའི་ཅོང་ གཅོང་རོང་དུ་
ལྷུང་བ་ནི། དཔེར་ན་རི་གཟར་པོའི་འབབ་ཆུ་མྱུར་ཞིང་མྱུར་བ་ལས་ཐུར་དུ་རྒྱུག་པ་བཞིན་ནོ། །གཞན་
ཡང་འདུས་བྱས་ཐམས་ཅད་ནམ་མཁའི་སྤྲིན་ལྟར་འགྱུར་བག་ཆེ་བ་དང༌། བར་སྣང་གི་གློག་ལྟར་
ཡུན་ཐུང་བ་དང་། རྩྭ་རྩེའི་ཟིལ་པ་བཞིན་རྐྱེན་ཅུང་ཟད་ཀྱིས་འཇིག་པའམ། ཡང་ན་སྤྲིན་ནི་དབྱིབས་
སྣ་ཚོགས་སུ་འགྱུར་བས་གཅུག་ཏུ་མ་ངེ་པ་ལྟར། འཇིག་རྟེན་གྱི་མདུན་མའང་འགྱུར་ལྡོག་ཆེ་བས་བློ་
བཏད་ གཏད་དུ་མི་རུང་ལ། གློག་ནི་གསལ་ཡང་ཡུན་ཐུང་བ་ལྟར་མི་རྣམས་ཀྱི་ཚེ་ཡང་སྐྱིད་ཀྱང་
རིང་དུ་མི་གནས་ཅིང༌། མུ་ཏིག་གི་རྡོག་མ་ལྟར་མཛེས་པའི་ཟིལ་པ་དེ་རླུང་གིས་བསྐྱོད་པའམ། ཉི་
མའི་ཟེར་གྱིས་རེག་ན་མྱུར་དུ་ལྷུང་བ་བཞིན་དུ་འབད་རྩོལ་གྱིས་བསྒྲུབས་པའི་ལོངས་སྤྱོད་རྣམས་
ཀྱང་སྒོ་སྣ་ཚོགས་ནས་འཛད་པས་མི་རྟག་སྟེ། དེ་ལྟར་ན་མས་རིམ་བཞིན་ལོངས་སྤྱོད་འཛད་པས་མི་
རྟག ཚེ་ཡུན་ཐུང་བས་མི་བརྟན། མདུན་མ་གཅིག་ཏུ་མ་ངེས་པས་འགྱུར་བའི་ཆོས་ཅན་དུ་གདུལ་བྱ་
རྣམས་ལ་ལེགས་པར་སྟོན་མཛད་བླ་མ་ཆོས་རྗེའི་ཞབས་ལ་བཏུད་ནས་ད་དུང་ཆོས་གསུང་དུ་གསོལ་
ཞེས་གསོལ་བ་འདེབས་པའོ། །
གཉིས་པ། མེ་ཡི་འོབས་དང་སྦྲུལ་གདུག་ཁར་ཆུད་བཞིན། །བུམ་པའི་ནང་དུ་སྦྲང་མ་འཁོར་བ་
བཞིན། །ཁམས་གསུམ་མཐའ་དག་སྡུག་བསྔལ་རང་བཞིན་དུ། །མཚུངས་པར་སྟོན་མཛད་བླ་མའི་
ཞབས་ལ་འདུད། །ཅེས་པ་ངན་སོང་གསུམ་གྱི་མེ་འོབས་སུ་ལྷུང་བ་རྣམས་དང༌། ལྷ་དངམི་རྣམས་
འགའ་ཞིག་ཟག་བཅས་ཀྱི་བདེ་བ་དང་ལྡན་ཡང་། མཐར་ཐུག་སྡུལ་ལས་མ་འདས་ཏེ། སྦྲུལ་གདུག་
299



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
པའི་ཁར་ལན་གཅིག་ཆུད་ན་ཁ་ནང་ནས་ཐར་ཡང་འཆི་བ་ལས་མ་འདས་པ་བཞིན་ནོ། །ཐར་པ་
འདོད་པའི་མུ་སྟེགས་པ་བརྟུལ་ཞུགས་དང་དཀའ་ཐུབ་དྲག་པོས་གདུངས་པ་རྣམས་ཀྱང་། བུམ་པ་ཁ་
བཀག་པའི་ནང་དུ་སྦྲང་མ་འཁོར་བ་བཞིན་དུ་ཐར་པའི་ཐབས་མེད་དོ། །ཡང་ན་སེམས་ཅན་ཐམས་
ཅད་ཀྱང་རྒ་ནད་འཆི་བ་གསུམ་གྱི་མེ་འོབས་ཀྱིས་བསྐོར་ཅིང་། སྲེད་པའི་སྦྲུལ་གདུག་པའི་ཁར་ཆུད་
ལ༑ འཇིག་ཚོགས་སུ་ལྟ་བའི་བུམ་ནང་དུ་བཏུམས་པ་འམ། ཡང་ན་འདོད་ཆགས་ཀྱི་མེ་འོབས་སུ་
ལྷུང་། ཞེ་སྡང་གི་སྦྲུལ་གདུག་པའི་ཁར་ཆུད། མ་རིག་པའི་བུམ་པར་འཐུམས་པས་ན། འདོད་པ་དང་
གཟུགས་དང་གཟུགས་མེད་པའི་ཁམས་གསུམ་མཐའ་དག་སྡུག་བསྔལ་གྱི་རང་བཞིན་དུ་མཚུངས་
པར་སྟོན་མཛད་བླ་མ་ལའོ། །
གསུམ་པ་དགོས་སུ་ལུས་ལ་ཆགས་པ་དང་། སྤྱིར་འཁོར་བ་ལ་ཆགས་པ་གཉིས་ལས། དང་པོ།
མི་གཙང་ལུས་ལ་གཙང་བར་འཛིན་པ་རྣམས། །ངན་སྐྱུགས་བུམ་པ་རྒྱན་གྱིས་བརྒྱན་པ་ལ། །མི་
ཤེས་བྱིས་པ་དགའ་ཞིང་ཆགས་པ་དང༌། །མཚུངས་པར་སྟོན་མཛད་བླ་མའི་ཞབས་ལ་འདུད། །མི་
གཙང་བའི་རྫས་སུམ་ཅུ་སོ་དྲུག་གིས་གང་བའི་ལུས་འདི་ལ་གཙང་བར་འཛིན་པ་རྣམས། ངན་སྐྱུགས་
བཤང་གཅིས་གང་བའི་བུམ་པ། མེ་ཏོག་གི་ཕྲེང་བའི་མགུལ་ཆིངས་ལ་སོགས་པའི་རྒྱན་གྱིས་བརྒྱན་
པ་ལ་བཤང་གཅིའི་སྐྱོན་མི་ཤེས་པའི་བྱིས་པ་བླུན་པོ་རྣམས་དགའ་ཞིང་ཆགས་པ་དང་འདྲ་སྟེ་ཞེས་
སྟོན་པའོ། །
གཉིས་པ་ནི། འཁོར་བ་ཉིད་ལ་དགའ་བའི་སེམས་ཅན་རྣམས། །འཁོར་བ་ནི་ཉེར་ལེན་གྱི་ཕུང་
པོ་ལྔ་པོ་འདི་ཉིད་ཡིན་ལ། དེ་ལ་འཇིག་རྟེན་ཞེས་ཀྱང་ཟེར་ཏེ། མཛོད་ལས། ཉེར་ལེན་ཕུང་པོ་འཐའ་
བཅས་དང་། །སྡུག་བསྔལ་ཀུན་འབྱུང་འཛིན་རྟེན་དང་། །ལྟ་གནས་སྲིད་པའང་དེ་དག་ཡིན། །ཞེས་
སོ༑ ༑དེ་ལ་འདོད་ཅིང་དོན་དུ་གཉེར་བའི་སྲེད་པ་ནི། ཀུན་འབྱུང་གི་བདེན་པར་མདོ་མང་པོ་ནས་
གསུངས་ཤིང༌། མངོན་པ་ཀུན་ལས་བཏུས་ལས། ཀུན་འབྱུང་གི་བདེན་པས་གང་ཞེ་ན་གཙོ་བོར་
བསྟན་པ་ནི། བཅོམ་ལྡན་འདས་ཀྱིས་སྲེད་པ་ཡང་འབྱུང་དེ་དང་དེར་མངོན་པར་དགའ་བ་ལ་ཀུན་
འབྱུང་གི་བདེན་པར་སྟོན་པས་བསྟན་ཏོ། །ཞེས་སོ། །
གཉིས་པ་མྱང་འདས་རྒྱུ་འབྲས་ནི། དེ་ལྟ་བུའི་སེམས་ཅན་རྣམས་ལ། མི་རྟག་མི་གཙང་ཡིད་
300



བསྟན་པ་སྤྱི་འགྲེལ་གྱི་འགྲེལ་པ།
འབྱུང་སྐྱོ་བསྐྱེད་ནས། །བདག་མེད་སྟོང་པ་ཞི་བའི་ལམ་འཇུག་པ། བདེན་བཞི་སྟོན་མཛད་བླ་མའི་
ཞབས་ལ་འདུད། །ཚེ་དང་ལོངས་སྤྱོད་ལ་སོགས་པ་མི་རྟག་པ་དང་ལུས་མི་གཙང་བ་ལ་སོགས་པའི་
ཆོས་བསྟན་ནས་ཡིད་འབྱུང་ཞིང་སྐྱོ་བ་བསྐྱེད་དེ། གང་ཟག་གི་བདག་མེད་ཅིང་བྱེད་པ་པོས་སྟོང་པ་
མཚན་མ་རགས་པ་རྣམས་ཞི་བ་ཉན་རང་གི་མྱང་འདས་མངོན་དུ་བྱེད་པའི་ལམ་ལ་འཇུག་པ་སྟེ། དེ་
སྒྲུབ་པར་འགྱུར་བ་འཕགས་པའི་བདེན་པ་བཞི་པའོ། །སྡུལ་ཤེས་པར་བྱ། ཀུན་འབྱུང་སྤང་བར་
བྱ༑ འགོག་པ་མངོན་དུ་བྱ། ལམ་བསྒོམས་ཏེ་རྒྱུད་ལ་བསྟེན་པར་བྱའོ། །ཞེས་སྟོན་པ་བླ་མ་ལ་གསོལ་
བ་འདེབས་པའོ། །
འཁོར་ལོ་བར་པ་ལ་གཉིས། ཀུན་རྫོབ་དུ་ཆོས་ཐམས་ཅད་སྒྱུ་མ་ལྟར་བསྟན་པ་དང་། དོན་དམ་
པར་སྤྲོས་པ་དང་བྲལ་བར་བསྟན་པའོ། །དང་པོ་ལ་དོན་དངོས་དང༌། དེ་ལ་འཕྲོས་པའི་དོན་ཕུང་
ཁམས་སྐྱེ་མཆེད་ཁྱད་པར་བཤད་པའོ། །
དང་པོ་ནི། ཆོས་རྣམས་ཐམས་ཅད་རྐྱེན་ལས་བྱུང་བ་ཙམ། །བདག་དང་སེམས་ཅན་སྲོག་དང་
བྱེད་པོ་མེད། །རྨི་ལམ་སྒྱུ་མ་སྨིག་རྒྱུ་སྒྲ་བརྙན་དང་། །མཚུང་པར་སྟོན་མཛད་བླ་མའི་ཞབས་ལ་
འདུད། །དངོས་པོར་གྲུབ་པའི་འདུས་བྱས་ཀྱི་ཆོས་ཐམས་ཅད་རྐྱེན་བཞི་དང་རྒྱུ་དྲུག་ཅི་རིགས་པ་
ལས་བྱུང་བ་ཙམ་ཡིན་གྱི་རྒྱུ་མེད་པ་ལས་བྱུང་བ་འམ། མི་མཐུན་པའི་རྒྱུ་འམ། དབང་ཕྱུག་ལྟ་བུས་
བྱས་པ་མ་ཡིན་ལ། རང་གི་ངོ་བོ་ཡང་རྟག་ཅིག་རང་དབང་ཅན་གྱི་བདག་མེད་པ་དང་། དེ་བཞིན་དུ་
བདག་གི་མིང་གི་རྣམ་གྲངས་སེམས་ཅན་དང་སྲོག་དང་བྱེད་པ་པོར་ཡང་རིགས་པས་བརྟགས་ཤིང་
སྤྱད་ དཔྱད་རྐྱེན་མེད་ལ། འཁྲུལ་པའི་ངོར་སྣང་ཡང་བདེན་པར་མ་གྲུབ་པས། དཔེར་ན་རྨི་ལམ་དུ་
གཉིད་ཀྱི་དབང་ཤེས་འགགས། ཡིད་ཤེས་མ་འགགས་པའི་ཚེ་རྒྱུ་བག་ཆགས་སྣ་ཚོགས་དང་། རྐྱེན་
རྩ་ནང་དུ་རླུང་དང་ཁམས་དཀར་དམར་གྱི་བྱེད་པ་སྣ་ཚོགས་བརྟེན་ནས་རི་དང་ལུང་པ་དང་ཁང་
ཁྱིམ་དང་། སྐྱེས་པ་བུད་མེད་དང་། རྟ་གླང་ལ་སོགས་སྣ་ཚོགས་འཆར་ཡང་བདེན་པར་གྲུབ་པ་མེད་
ལ༑ དེ་བཞིན་དུ་རྟེའུ་དང་། ཤིང་བུ་ལ་སོགས་པ་ལ་སྔགས་ཀྱིས་བཏབ་པས་སྒྱུ་མའི་རྟ་གླང་སོགས་
སུ་སྣང་བ་དང་། ཐང་ཡངས་པོའི་རླངས་པ་སེར་བསེར་)བུ་ཅུང་ཟད་ཀྱིས་འཕྲེད་ལ་དེད་པ་ཉི་མའི་
འོད་ཟེར་གྱིས་སྣང་བར་བྱས་པའི་སྨིག་རྒྱུ་ལ་ཆུར་འཁྲུལ་བ་དང༌། སྒྲ་བརྙན་ཞེས་པ་བྲག་ཅ་ལ་
30i



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བདེན་པའི་ངོ་བོ་མེད་ཀྱང་སྒྲར་སྣང་བ་དང་མཚུངས་པར་སྟོན་པ་བླ་མ་ལའོ། །
གཉིས་པ་ནི། དོན་དུ་སྣང་ཡང་སེམས་ཀྱི་བག་ཆགས་ཙམ། །ཡིན་གྱི་དོན་དུ་བདེན་པར་གྲུབ་པ་
མེད་པས་རྨི་ལམ་གྱི་སྣང་བ་ཙམ་མོ། །འོ་ན་དོན་དུ་སྣང་བ་སེམས་ཀྱིས་བཞག་པའི་བག་ཆགས་ཡིན་
ན༑ འཇོག་མཁན་གྱི་སེམས་དེ་རང་ཅི་འདྲ་ཞེ་ན། སེམས་དང་ཡིད་དང་རྣམ་པར་ཤེས་པ་ཡང་། །མིང་
ཙམ་བརྡ་ཙམ་མཁའ་ལྟར་སྟོང་ཉིད་དུ། །གསལ་བར་སྟོན་མཛད་བླ་མའི་ཞབས་ལ་འདུད། །སེམས་
ཀུན་གཞིའི་རྣམ་ཤེས་དང༌། དེ་ལ་ངར་འཛིན་པའི་ཡིད་དང༌། ཡུལ་ལ་འཇུག་པ་རྣམ་ཤེས་ཚོགས་
དྲུག་ཀྱང་མིང་དུ་བཏགས་པ་ཙམ་མམ་བརྡ་ཡིས་ཐ་སྙད་བྱས་པ་ཙམ་སྟེ། ཡུལ་ལ་མི་གནས་ཕྱོགས་
ན་མི་གནས་པས་འདུས་མ་བྱས་ཀྱི་ནམ་མཁའ་ལྟར་གཟུང་འཛིན་རྣམ་རྟོག་གི་མཚན་མས་སྟོང་པར་
སྟོན་པ་བླ་མ་ལའོ། །འདིས་ནི་ཤེས་བྱ་གཞི་ལྔ་ལ་སྣང་བ་གཟུགས་ཀྱི་གཞི་དང་། གཙོ་བོ་སེམས་ཀྱི་
གཞི་གཉིས་དངོས་སུ་གཞན་གསུམ་ཤུགས་ལ་བསྟན་པའམ། ཡང་ན་འོག་ཏུ་འཆད་དོ། །
གསུམ་པ། གཟུགས་སོགས་ཕུང་པོ་དབུ་བ་གདོས་པ་དང་། །ཆུ་ཡི་ཆུ་བུར་སྨིག་རྒྱུ་སོགས་འདྲར་
སྟོན། །སྐྱེ་མཆེད་གྲོང་སྟོང་ཁམས་རྣམས་སྤྲུལ་གདུག་དང༌། །འདྲ་བར་སྟོན་མཛད་བླ་མའི་ཞབས་
ལ་འདུད། །གཟུགས་སོགས་ཕུང་པོ་ལྔ་སྐྱེ་མཆེད་བཅུ་གཉིས་ཁམས་བཅོ་བརྒྱད་དུ་ཤེས་བྱ་གཞི་
ལྔ་ཡང་འདུ་སྟེ། གཟུགས་དབུ་བ་གདོས་པ་འདྲ་སྟེ་མི་གཙང་བ་དང༌། ཚོར་བ་ཆུའི་ཆུ་བུར་འདྲ་སྟེ་རོ་
བྲོ་བ་ཆུང་བ་དང་། འདུ་ཤེས་སྨིག་རྒྱུ་འདྲ་སྟེ་མི་རྟག་པ་དང་། སོགས་ཁོངས་ནས་འདུ་བྱེད་ཆུ་ཤིང་གི་
ཕུང་པོ་ལྟར་སྙིང་པོ་མེད་པ་དང་། རྣམ་ཤེས་སྒྱུ་མ་ལྟར་བདག་པོ་མེད་པ་སྟོན་ལ་སྐྱེ་མཆེད་འཛིན་མཁན་
གྱི་བདག་མེད་པས་གྲོང་སྟོང་པ་ལྟ་བུ་དང་། ཁམས་རྣམས་སྤྲུལ་གདུག་པ་གང་དང་འཕྲད་པ་ལ་དུག་
རྒོད་པ་ལྟར། སྐྱེ་བའི་དུག་གི་བག་ཆགས་རྒོད་ཅིང་འཇོག་པའོ། །དེ་ལྟར་སྟོན་པ་བླ་མ་ལའོ། ། །
གཉིས་པ་དོན་དམ་པར་ན། སྲིད་དང་མྱ་ངན་འདས་པའི་ཆོས་རྣམས་ཀུན། །མ་སྐྱེས་མ་འགགས་
འགྲོ་འོང་གནས་བྲལ་ཞིང་། །མཐའ་དང་དབུས་མེད་རང་རང་ངོ་བོ་ཡིས། །སྟོང་པར་སྟོན་མཛད་བླ་
མའི་ཞབས་ལ་འདུད། །འཁོར་འདས་ཀྱི་ཆོས་ཐམས་ཅད་རིགས་པས་ལེགས་པར་བརྟགས་ཤིང་
དཔྱད་ན་རང་དང་གཞན་དང་གཉིས་ཀ་དང་གཉིས་ཀ་མ་ཡིན་པའི་མུ་བཞི་ལས་མ་སྐྱེས་ལ། གང་མ་
སྐྱེས་པ་དེ་ལ་འགག་རྒྱུ་མེད་དེ་སྤྲང་ཕྲུག་གི་སྣོད་བཞིན་ནོ། །གང་ལ་སྐྱེ་འགག་མེད་པ་དེ་འགྲོ་འོང་
302



7
བསྟན་པ་སྤྱི་འགྲེལ་གྱི་འགྲེལ་པ།
གནས་གསུམ་དང་བྲལ་ལོ། །གང་འགྲོ་འོང་དང་བྲལ་བ་ལ་མཐའ་དབུས་གཉིས་མེད་དོ། །དེ་ལྟར་
ན་ཐ་མས་ནི་ཡུལ་མེད་པར་བསྟན་ལ། དང་པོས་དུས་མེད་པར་བསྟན་ཅིང་། བར་པས་ཡུལ་དུས་
གཉིས་ཀ་མེད་པར་བསྟན་པས་ལུས་མེད་དུས་མེད་ཕྱོགས་མེད་ཀྱི་ཆོས་རྣམས་ནི། རང་རང་གི་ངོ་
བོ་ཡིས་སྟོང་པར་སྟོན་པའི་ཕྱིར། ཆོས་ཀྱི་འཁོར་ལོ་བར་པའི་སྐབས་སུ་སྲིད་ཞི་གཉིས་ཀའང་རང་གི་
ངོ་བོས་སྟོང་པར་མཉམ་པས་ཆོས་ཐམས་ཅད་སྐྱེ་འགག་རྟག་ཆད་དང་འགྲོ་འོང་གཅིག་དང་ཐ་དད་དེ་
སྤྲོས་པའི་མཐའ་དང་བྲལ་བ་ཡིན་ཏེ། དབུ་མ་རྩ་བའི་ཤེས་རབ་ཏུའང་། གང་གི་རྟེན་ཅིང་འབྲེལ་
པར་འབྱུང་། །སྐྱེ་བ་མེད་ཅིང་འགག་མེད་པ། །ཞེས་སོགས་སློབ་དཔོན་ཆེན་པོ་ཀླུ་སྒྲུབ་ཀྱིས་བཀོད་
ལ༑ ཡུམ་གྱི་ནང་ན་ལྷག་པར་གསུངས་ཡོད་པས། མཚད་ཉིད་མེད་པའི་ཆོས་ཀྱི་འཁོར་ལོའི་དགོངས་
པ་སྟོན་པར་ནུས་པའི་བླ་མའི་ཞབས་ཀྱི་པད་མོ་ལ་བཏུད་ནས་ད་དུང་ཆོས་གསུང་བར་གསོལ་བ་
འདེབས་པའོ། །
འཁོར་ལོ་གསུམ་པ་ལ་གཉིས། དྲི་མ་དང་བཅས་པའི་དེ་བཞིན་ཉིད་མདོར་བསྟན་པ་དང་། དྲི་
མ་དང་དེ་བཞིན་ཉིད་ཀྱི་ཁྱད་པར་རྒྱས་པར་བཤད་པའོ། ། །
དང་པོ། བུམ་ནང་མར་མེ་དབུལ་པོའི་གཏེར་སོགས་བཞིན། །བདེ་གཤེགས་སྙིང་པོ་འོད་
གསལ་ཆོས་ཀྱི་སྐུ། །ཀུན་རྫོབ་གློ་བུར་ཕུང་པོའི་སྦུབས་ནང་དུ། །གནས་པར་སྟོན་མཛད་བླ་མའི་
ཞབས་ལ་འདུད། །ཆོས་དབྱིངས་བསྟོད་པར། ཇི་ལྟར་མར་མེ་བུམ་ནང་གནས། །ཅུང་ཞིག་མཐོང་
བར་མི་གྱུར་པ། །དེ་བཞིན་ཉོན་མོངས་བུམ་ནང་གནས། །ཆོས་ཀྱི་དབྱིངས་ཀྱང་མི་མཐོང་ངོ༌། །
ཕྱོགས་ནི་གང་དང་གང་དག་ནས། །བུམ་པ་བུ་ག་གཏོད་གྱུར་པ། །དེ་དང་དེ་ཡི་ཕྱོགས་ཉིད་ནས། །
འོད་ཀྱི་རང་བཞིན་འབྱུང་བར་འགྱུར། །གང་ཚེ་ཏིང་འཛིན་རྡོ་རྗེ་ཡིས། །བུམ་པ་དེ་ཉིད་བཅག་གྱུར་
པ༑ ༑དེ་ཚེ་དེ་ནི་ནམ་མཁའ་ཡི། །མཐར་ཐུག་བར་དུ་སྣང་བར་བྱེད། །ཆོས་ཀྱི་དབྱིངས་ནི་སྐྱེ་མ་
ཡིན། །ནམ་ཡང་འགག་པར་འགྱུར་བ་མེད། །དུས་རྣམས་ཀུན་དུ་ཉོན་མོངས་མེད། ཐོག་མཐའ་
བར་དུ་དྲི་མ་མེད། །ཇི་ལྟར་རིན་ཆེན་བཻཌཱུརྱ། །དུས་རྣམས་ཀུན་དུ་འོད་གསལ་ཡང་། །རྡོ་ཡི་ནང་དུ་
གནས་གྱུར་ན། །དེ་ཡི་འོད་ནི་གསལ་མ་ཡིན། །དེ་བཞིན་ཉོན་མོངས་གྱིས་བསྒྲིབས་པའི། །ཆོས་
དབྱིངས་ཤིན་ཏུ་འོད་གསལ་ཡང་། །འཁོར་བར་འོད་ནི་གསལ་མ་ཡིན། །ཞེས་སོགས་གསུངས་
303



པ་
ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
པ་དང༌། རྒྱུ་བླ་མར། འཕགས་པ་བྱམས་པ་བསྟན་པའི་རྒྱལ་ཚབ་ཆེན་པོས། ཇི་ལྟར་དབུལ་པོའི་ཁྱིམ་
གྱི་ས་འོག་ན། །མི་བཟད་པ་ཡི་གཏེར་ནི་ཡོད་གྱུར་ལ། །མི་དེས་དེ་མ་ཤེས་ཤིང་གཏེར་དེ་ཡང་། །དེ་
ལ་ང་འདིར་ཡོད་ཅེས་མི་སྨྲ་ལྟར། །དེ་བཞིན་ཡིད་ཀྱི་ནང་ཆུད་རིན་ཆེན་གཏེར། །དྲི་མེད་བཞག་དང་
བསལ་མེད་ཆོས་ཉིད་ཀྱང༌། །མ་རྟོགས་པས་ན་དབུལ་བའི་སྡུག་བསྔལ་འདི། །རྣམ་མང་རྒྱུན་དུ་
སྐྱེ་དགུ་འདིས་མྱོང་ངོ༌། །ཞེས་པ་ལྟར། དབུལ་པོའི་གཏེར་དང་སོགས་ཁོངས་ནས་བུད་མེད་ངན་པའི་
ལྟོ་ན་མི་བདག་སོགས་ཀྱི་དཔེ་དགུས་བདེ་གཤེགས་སྙིང་པོ་འོད་གསལ་ཆོས་ཀྱི་སྐུ་དེ་སྐྱེ་འཇིག་
ཅན་ཀུན་རྫོབ་གློ་བུར་ཕུང་པོའི་སྦུབས་ན་འཕེལ་འགྲིབ་མེད་པར་སྟོན་པའི་བླ་མ་ལའོ། །
གཉིས་པ་ལ་ཡོད་མེད་ཀྱི་ཁྱད་པར། རྟེན་འབྲེལ་ལས་འདས་མ་འདས་ཀྱི་ཁྱད་པར། རྣམ་
ཤེས་དང་ཡེ་ཤེས་ཀྱི་ཁྱད་པར། ཀུན་རྫོབ་སྲིད་གསུམ་དང་དོན་དམ་སྲིད་གསུམ་གྱི་ཁྱད་པར་ཡོད་པ་
ལས། །
དང་པོ། ཀུན་བཏགས་གཞན་དབང་ཆོས་ཀུན་ཡོད་མིན་ཞིང། །ཡོངས་གྲུབ་ཆོས་ཉིད་ནམ་ཡང་
མེད་མིན་ཞེས། །ལེགས་པར་ཕྱེ་སྟེ་ཡོད་མེད་རྟག་ཆད་ལས། །འདས་པར་སྟོན་མཛད་བླ་མའི་ཞབས་
ལ་འདུད། །མུ་སྟེགས་ཀྱིས་ཀུན་བཏགས་པའི་བདག་དང༌། གཙོ་བོ་ལ་སོགས་པ་འདི་དག་ནམ་
མཁའི་པད་མོ་ལྟ་བུར་ཤེས་བྱ་ལ་མི་སྲིད་ལ། རྒྱུ་རྐྱེན་གཞན་གྱི་དབང་ལས་བྱུང་བའི་ཆོས་ཡུལ་དང་
སེམས་སུ་སྣང་བ་འདི་ཀུན་ཡང་དག་ཀུན་རྫོབ་ཙམ་དུ་ཡོད་ལ་རིགས་པས་ལེགས་པར་བརྟགས་
ཤིང་དཔྱད་ན་རྡུལ་ཕྲ་རབ་ཙམ་མམ་སྐད་གཅིག་ཙམ་དུའང་ཡོད་པ་མིན་ཞིང་། སེམས་འདིའི་སྟེང་
ན་ཡོངས་སུ་གྲུབ་པའི་ཆོས་ཉིད་ནམ་ཡང་མེད་པ་མིན་པའི་ཕྱིར་བདེ་གཤེགས་སྙིང་པོ་ནི་ལྷུན་གྲུབ་
ཏུ་ཡོད་དོ། །ཞེས་ཡོད་པ་དང་མེད་པའི་ཕྱོགས་ལེགས་པར་ཕྱེ་ནས་ཀུན་བཏགས་དང་གཞན་དབང་
གི་མཚན་ཉིད་གཉིས་པོ་ཡོད་པར་སྒྲོ་འདོགས་པ་དང་། ཡོངས་གྲུབ་ཀྱི་མཚད་ཉིད་དོན་དམ་པ་ཅང་
མེད་དུ་སྐུར་པ་འདེབས་པ་རྟག་ཆད་ཀྱི་ལྟ་བ་ལས་འདས་པར་སྟོན་པ་བླ་མ་ལའོ། །
གཉིས་པ། ཀུན་རྫོབ་ཆོས་ཀུན་རྒྱུ་འབྲས་རྟེན་འབྲེལ་ཙམ། །དོན་དམ་རང་བྱུང་རྟེན་འབྲེལ་
ལས་འདས་ཞེས། །རྐྱེན་ལས་བྱུང་དང་རང་བྱུང་ཡེ་ཤེས་ཀྱི། །ཁྱད་པར་སྟོན་མཛད་བླ་མའི་ཞབས་
ལ་འདུད། །ཀུན་རྫོབ་ཀྱི་ཆོས་ནི་རྒྱུ་འབྲས་ཀྱིས་བསྡུས་པ་རྟེན་ཅིང་འབྲེལ་པར་འབྱུང་བ་ཙམ་ཡིན་
304



བསྟན་པ་སྤྱི་འགྲེལ་གྱི་འགྲེལ་པ།
གྱི་བདེན་པར་གྲུབ་པ་མེད་ལ། དོན་དམ་བདེ་གཤེགས་སྙིང་པོ་རང་བྱུང་གདོད་ནས་ལྷུན་གྱིས་གྲུབ་
པར་ཡོད་པའོ། །རྒྱུ་རྐྱེན་ལ་མི་ལྟོས་པར་རྟེན་འབྲེལ་ལས་འདས་པ་ས་བོན་མྱུ་གུ་སྐྱེ་བ་འམ། མ་རིག་
པའི་རྐྱེན་གྱིས་འདུ་བྱེད་འབྱུང་བ་ལྟ་བུ་མ་ཡིན་ནོ། །ཞེས་རྐྱེན་ལས་བྱུང་བ་གློ་བུར་བ་དང་། གཉུག་
མ་གནས་པ་རང་བྱུང་ལྷུན་གྲུབ་དང་པོའི་སངས་རྒྱས་ཀྱི་ཁྱད་པར་སྟོན་མཛད་བླ་མ་ལའོ། །་
གསུམ་པ། ཕྱི་ནང་ཆོས་ཀུན་མ་རིག་འཁྲུལ་འཁོར་ཙམ། །གཞན་ནི་ཆོས་ཉིད་རང་བྱུང་ཡེ་
ཤེས་དང་། །རྣམ་ཤེས་ཡེ་ཤེས་འཁོར་འདས་བདེན་གཉིས་ཀྱི། །རྣམ་དབྱེ་སྟོན་མཛད་བླ་མའི་ཞབས་
ལ་འདུད། །ཕྱི་འཇིག་རྟེན་གྱི་ཁམས་ནང་ལུས་ཀྱི་ཆོས་ཀུན་མ་རིག་པའི་འཁྲུལ་འཁོར་ཡིན་ལ། དེ་
ལས་གཞན་མཚན་ཉིད་དུའང་བྱུང་པ་བདེ་གཤེགས་སྙིང་པོའམ། སྔགས་ལས་བྱུང་བ་དཀྱིལ་འཁོར་
གྱི་ལྷ་ལྟ་བུ་ནི་ཆོས་ཉིད་རང་བྱུང་གི་ཡེ་ཤེས་ཡིན་ཞེས། རྣམ་ཤེས་འཁོར་བའི་ཆོས་ཀུན་རྫོབ་བདེན་
པ་དང་། ཡེ་ཤེས་མྱང་འདས་དོན་དམ་བདེན་པས་ཏེ། འཁོར་འདས་བདེན་གཉིས་ཀྱི་རྣམ་དབྱེ་སྟོན་
པར་མཛད་པ་བླ་མ་ལའོ། །
བཞི་པ། ཀུན་རྫོབ་སྲིད་གསུམ་འཁྲུལ་སྣང་སྒྲོ་བཏགས་ཙམ། །དོན་དམ་སྲིད་གསུམ་བདེ་
གཤེགས་སྙིང་པོ་ནི། །གཞོམ་མེད་མ་བརྟགས་མ་འཁྲུལ་སྣང་བ་ཞེས། །ཕྱེ་སྟེ་སྟོན་མཛད་བླ་མའི་
ཞབས་ལ་འདུད། །ཀུན་རྫོབ་ཏུ་སྣང་བའི་སྲིད་པ་གསུམ་པོ་ནི་དངོས་འཛིན་གྱི་བག་ཆགས་འཁྲུལ་
པའི་སྣང་བ་ཡིན་ལ། དོན་དམ་པའི་སྲིད་པ་གསུམ་ནི་དེ་བཞིན་གཤེགས་པའི་སྙིང་པོ་ཡིན་པས། དེ་
ནི་གཞིའི་གནས་སྐབས་སུ། གཉེན་པོས་གཞོམ་དུ་མེད་པ་ལམ་གྱི་གནས་སྐབས་སུ་རྟོག་པས་མ་
བརྟགས་པ། འབྲས་བུའི་གནས་སྐབས་སུ་རྣམ་དག་ཡེ་ཤེས་ཀྱི་ཡུལ་ཡིན་པས་མ་འཁྲུལ་བའི་སྣང་
བའོ། །ཞེས་ཕྱེ་སྟེ་སྟོན་མཛད་བླ་མ་ལའོ། །
གཉིས་པ་དོན་བསྡུ་བ། བདེན་པ་བཞི་ཡི་ཆོས་ཀྱི་འཁོར་ལོ་དང་། །མཚན་ཉིད་མེད་པའི་ཆོས་
ཀྱི་འཁོར་ལོ་དང༌། །དོན་དམ་རྣམ་ངེས་ཆོས་ཀྱི་འཁོར་ལོ་ཡི། །དགོངས་པ་སྟོན་མཛད་བླ་མའི་
ཞབས་པ་འདུད། །གང་ཟག་གི་བདག་ཅེས་བྱ་བ་རྟག་ཅིག་རང་དབང་ཅན་དེ་ནི་སྐྲའི་རྩེ་མོ་ཙམ་ཡང་
མེད་པ་ལ་འཁོར་བར་འཇུག་པ་དང་ལྡོག་པ་ནི་བདེན་པ་བཞི་པོ་ཡིན་ནོ་ཞེས་སྟོན་པར་མཛད་པའི་
ཆོས་འཁོར་བདེན་པ་བཞི་རྣམ་པར་གཞག་པ་དང་། ཆོས་ཀྱི་བདག་ཅེས་གཟུང་བ་དང་འཛིན་པའི་
305



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བདེན་དངོས་རྡུལ་ཕྲ་རབ་ཙམ་མམ། སྐད་ཅིག་ཙམ་ཡང་མ་གྲུབ་པས་གཟུང་འཛིན་དུ་སྣང་ཡང་རང་
བཞིན་མེད་པའི་ཕྱིར་རོ། །གཟུང་འཛིན་དུ་སྣང་པ་འདི་ནི་ཀུན་རྫོབ་ཀྱི་བདེན་པ་ཡིན་ཅིང་། སྣང་
བ་དེ་རང་བཞིན་གྱིས་སྟོང་པ་ནི་དོན་དམ་པའི་བདེན་པ་ཡིན་ལ། བདེན་པ་གཉིས་ཀའང་རང་བཞིན་
ནམ་མཚད་ཉིད་མེད་པ་ཡིན་པར་མཉམ་པས་མཚད་ཉིད་མེད་པའི་ཆོས་ཀྱི་འཁོར་ལོ། བདེན་པ་
གཉིས་རྣམ་པར་གཞག་པ་དང་། ཀུན་བཏགས་རི་བོངགི་རྭ་དང་འདྲ་བ་དང་། གཞན་དབང་ཡང་དཔྱད་
མི་བཟོད་ཅིང་། ཡོངས་གྲུབ་བདེ་གཤེགས་སྙིང་པོ་རྟག་བརྟན་ཐེར་ཟུག་ཏུ་ཡོད་པར་སྟོན་པས། ལེགས་
པར་རྣམ་པར་ཕྱེ་བ་དང་ལྡན་པ་དོན་དམ་པ་རྣམ་པར་ངེས་པའི་ཆོས་འཁོར་ཏེ། འདི་ནི་བདེན་པ་
གསུམ་རྣམ་པར་གཞག་པའོ། །དེ་ལ་ཆོས་འཁོར་དང་པོའི་དགོངས་པ་གང་ཟག་གི་བདག་མེད། བར་
པ་ཆོས་ཀྱི་བདག་མེད། ཐ་མའི་དགོངས་པ་གང་ཟག་དང་ཆོས་ལ་བདག་མེད་མོད། བདག་ཉིད་ཆེན་
པོའི་བདག་ཡོད་པར་སྟོན་མཛད་བླ་མ་ལའོ། ། །
གསུམ་པ་དེ་དག་གི་འབྲས་བུ་ནི། འཁོར་ལོ་རྣམ་གསུམ་བདུད་རྩིའི་ཆུ་རྒྱུན་གྱིས། །རགས་པ་
ཕྲ་བ་ཤིན་ཏུ་ཕྲ་བ་ཡི། །དྲི་མ་གསུམ་སྦྱངས་ཆོས་སྐུ་རིན་ཆེན་མཆོག །དྲི་བྲལ་ཐོབ་མཛད་བླ་མའི་
ཞབས་ལ་འདུད། །འཁོར་ལོ་རིམ་གསུམ་ནི་བདུད་རྩི་ཡིན་ཏེ། བདུད་བཞིས་ཟིན་པ་རྣམས་གསོ་བའི་
ཕྱིར་རོ། །དེའི་ཆུ་རྒྱུན་གྱིས་དྲི་མ་ཕྲ་རགས་རྣམས་སྦྱོང་ཚུལ་དཔེ་དང་བཅས་པ་འོག་ཏུ་འཆད་དོ། །དེ་
ལྟར་དྲི་མ་གསུམ་སྦྱངས་པའི་འབྲས་བུ་དག་པ་གཉིས་ལྡན་གྱི་ཆོས་སྐུ་ནི་རིན་པོ་ཆེ་ཆེན་པོ་ཡིན་ཏེ།
གདུལ་བྱ་དཔག་ཏུ་མེད་པའི་རེ་བ་བསྐོང་བས་སོ། །རིན་པོ་ཆེའི་ནང་ན་རིན་པོ་ཆེ་དབང་གི་རྒྱལ་
པོའི་རིང་བཞིན་དུ་སྟོང་གསུམ་གྱི་འཇིག་རྟེན་གྱིས་མི་ཆོག་པས་ཕྱི་རོལ་གྱི་རིན་པོ་ཆེའི་མཆོག་དབང་
གི་རྒྱལ་པོ་ཡིན་ལ། དེ་བྱེ་བ་བརྒྱ་ཕྲག་གིས་བྱང་ཆུབ་ཏུ་སེམས་བསྐྱེད་པའི་སེམས་རིན་པོ་ཆེ་མཆོག་
ཡིན་ལ། དེ་བྱེ་བ་བརྒྱ་ཕྲག་གིས་ཀྱང་དག་པ་གཉིས་ལྡན་མཐར་ཕྱིན་པའི་ཆོས་སྐུ་རིན་པོ་ཆེ་མཆོག་
ཡིན་ནོ། །་ ་
གཉིས་པ་སྔགས་མཚན་ཉིད་ཐུན་མོང་གི་སྒོ་ནས་བཤད་པ་ལ་གསུམ། ཞེན་པ་དགག་པའི་སྒོ་
ནས། དབང་པོ་དང་མཐུན་པའི་སྒོ་ནས། ཁམས་སམ་བག་ལ་ཉལ་གྱི་སྒོ་ནས་བསྟན་པའོ། །
དང་པོ་ལ་གཉིས། མོས་པའི་སྒོ་ནས་གྲུབ་མཐའི་ཞེན་པ་དགག་པ་དང་། གྲུབ་མཐའ་ལ་ཞུགས་
306



བསྟན་པ་སྤྱི་འགྲེལ་གྱི་འགྲེལ་པ།
རུང་བསམ་པའི་འཛིན་སྟངས་ཀྱི་སྒོ་ནས་ཞེན་པ་དགག་པའོ། །
1 དང་པོ་ནི། དོན་སྨྲ་རྣམས་ལ་ཐམས་ཅད་སེམས་སུ་སྟོན། །སེམས་སུ་ཞེན་ལ་སྣང་མེད་དབུ་
མ་སྟོན། །སྣང་མེད་སྨྲ་ལ་ཡང་དག་སྣང་བ་ཡི། །དབུ་མ་སྟོན་མཛད་བླ་མའི་ཞབས་ལ་འདུད། །ཕྱིར་
རོལ་གྱི་དོན་ཁས་ལེན་པ་བྱེ་བྲག་ཏུ་སྨྲ་བ་དང་། མདོ་སྡེ་པའི་གྲུབ་མཐའ་སྨྲ་བ་རྣམས་ཞེན་པ་དགག་
པའི་ཕྱིར། དྲི་མེད་འོད་ལས།) ཕྲ་རབ་རྡུལ་རྣམས་ཡོད་མ་ཡིན། །རྨི་ལམ་ཉམས་སུ་མྱོང་བ་བཞིན། །
དམིགས་པ་མེད་པར་རབ་ཏུ་སྣང་། །ཞེས་ཐམས་ཅད་སེམས་སུ་སྟོན་ལ། སེམས་ཙམ་ལ་ཞེན་པས་
གཟུང་འཛིན་གཉིས་སུ་མེད་པའི་རྣམ་ཤེས་དོན་དམ་དུ་འདོད་པ་ལ། དེ་ཉིད་ལས།) རྣམ་པར་ཤེས་
པ་དོན་དམ་ཡོད། །དེ་ཡང་མཁས་རྣམས་མི་འདོད་དེ། །གཅིག་དང་དུ་མའི་རང་བཞིན་དང་། །བྲལ་
ཕྱིར་ནམ་མཁའི་པད་མ་བཞིན། །ཞེས་དང་། ཐེག་བསྡུས་ལས། སྣང་མེད་གནས་པའི་རྣལ་འབྱོར་
པས། །དེ་ཡིས་ཐེག་པ་ཆེན་པོ་མཐོང། །ཞེས་རྣམ་ཤེས་གང་ཡིན་ལ། དམིགས་བཅས་སུ་སྣང་བས་
ཁྱབ་ལ། སྣང་བ་མེད་པ་མཐར་ཐུག་ཏུ་འདོད་པའི་དབུ་མ་པ་འགའ་ཞིག་ལ། ཡང་དག་སྣང་བའི་དབུ་
མ་གཞལ་ (སངས་རྒྱས་པའི་མདོ་ལས་》མེད་ཁང་ཆེན་པོ་རིན་པོ་ཆེ་སྣ་བདུན་མཆོག་ཏུ་འབར་བ་བཀོད་པ་
འཇིག་རྟེན་གྱི་ཁམས་དཔག་ཏུ་མེད་པ་འགེངས་པའི་འོད་ཟེར་ཆེན་པོ་རབ་ཏུ་འབྱུང་བ་གནས་ཐ་དད་
པ་ཤིན་ཏུ་རྣམ་པར་ཕྱེ་བ། མཐའ་ཡས་པ་རྣམ་པར་གནས་པ། རྒྱ་ཡོངས་སུ་མ་ཆད་པ། ཁམས་གསུམ་
ལ་ཡང་དག་པར་འདས་པའི་སྤྱོད་ཡུལ་ཞེས་སོགས་རྣམས་སོ། །དེ་དག་ནི་རྗེས་ཐོབ་ཀྱི་སྣང་བ་ཡིན་
ལ༑ དོན་དམ་པ་ནི་འཕགས་པའི་མཉམ་གཞག་གི་ཡུལ་ཡིན་ནོ། །ཞེ་ན། ལམ་གྱི་མན་ངག་མ་རྟོགས་
པའི་རྗེས་ཐོབ་མཉམ་གཞག་གང་ཡིན་ཡང་འཕགས་པའི་ཡེ་ཤེས་ཀྱི་ཡུལ་དེ་ཀ་ལ་དོན་དམ་པ་ཟེར་
ལ༑ དེ་ཀ་ལ་དབུ་མ་ཡང་ཟེར་རོ། །དེ་ལྟར་གྲུབ་མཐའ་དམའ་བ་ལ་ཞེན་པ་རྣམས་ཀྱི་མཆོག་འཛིན་
གྱི་མདུད་པ་དཀྲོལ་ནས་གོང་ནས་གོང་དུ་བོགས་འབྱིན་པར་བྱེད་པའི་བླ་མ་ལ་བཏུད་ནས་ཆོས་ཞུ་
བར་གསོལ་བ་འདེབས་པའོ། ། །
གཉིས་པ། དམན་པ་རྣམས་ལ་རྒྱུ་འབྲས་ཆོས་ཙམ་སྟོན། །ཡོད་འཛིན་ཅན་ལ་ཐམས་ཅད་སྟོང་
པར་སྟོན། །ཅང་མེད་སྨྲ་ལ་འོད་གསལ་བདེ་གཤེགས་ཀྱི། །སྙིང་པོ་སྟོན་མཛད་བླ་མའི་ཞབས་
ལ་འདུད། །བློ་དམན་དགེ་སྡིག་ཙམ་ཡང་མི་ཤེས་པ་རྣམས་ལ་ དྲན་པ་ཉེར་གཞག་ལས་ིསྲོག་གཅོད་པ་
307



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
སྤོང་བ་ནི་མཐོ་རིས་ཀྱི་སྒོ་འབྱེད་པའི་དང་པོའོ། །ཞེས་ལས་རྒྱུ་འབྲས་ཀྱི་ཆོས་ཙམ་སྟོན་ཅིང་། ཡོད་
འཛིན་ཅན་སྣང་བ་ལ་མངོན་ཞེན་ཆེ་བ་རྣམས་ལ་ཆོས་ཐམས་ཅད་བདེན་པར་མ་གྲུབ་པར་སྟོན་ལ།
སྣང་བ་ཀུན་རྫོབ་ཏུ་ཡང་ཁས་མི་ལེན་པའི་ཅང་མེད་སྨྲ་བའམ། ཡང་དོན་དམ་པའི་ངོ་བོ་ཅིར་ཡང་མ་
གྲུབ་པར་འདོད་པ་རྣམས་ལ་འོད་གསལ་གྱི་སྣང་བ་བདེ་གཤེགས་སྙིང་པོ་སྟོན་པའི་བླ་མ་ལའོ། ། །
གཉིས་པ་དབང་པོ་དང་མཐུན་པའི་སྒོ་ནས་བསྟན་པ། དབང་པོ་དམན་ལ་ཉན་ཐོས་ཐེག་པ་
དང་། །དབང་པོ་འབྲིང་ལ་རང་རྒྱལ་ཐེག་པ་དང་། །མཆོག་ལ་ཐེག་མཆོག་རྒྱུ་དང་འབྲས་བུའི་ཚུལ།།
མདོ་སྔགས་སྟོན་མཛད་བླ་མའི་ཞབས་ལ་འདུད། །དབང་པོ་དམན་པ་ནི་རྟུལ་པོ་སྟེ། དེ་ལྟ་བུ་ལ་
ཉན་ཐོས་ཀྱི་ཐེག་པ་གང་ཟག་གི་བདག་མེད་རྟོགས་པས་འཁོར་བ་ལས་ཐར་པ་དང༌། བར་མ་ལ་
རང་རྒྱལ་གྱི་ཐེག་པ་བདག་མེད་ཕྱེད་དང་གཉིས་རྟོགས་པས་མྱང་འདས་ཐོབ་པ་དང་། མཆོག་དབང་
རྣོན་ལ་རྒྱུ་མཚན་ཉིད་ཀྱི་ཐེག་པ་པར་ཕྱིན་དང་། འབྲས་བུ་སྔགས་ཀྱི་ཐེག་པ་བླ་མེད་ཀྱི་རྒྱུད་སོགས་
སྟོན་པ་སྟེ། འདི་གཉིས་ཀྱི་ཁྱད་པར་པར་ལ། འགའ་ཞིག་ཕར་ཕྱིན་ནས་མགོ་སྦྱིན་པར་གཏོང་བ་
སོགས་སངས་རྒྱ་བའི་རྒྱུ་བསྒྲུབ་པ་ཡིན་ལ། སྔགས་ལུས་ལྷ་སྐུར་སྒོམ་པ་སོགས་འབྲས་བུ་སངས་
རྒྱས་ད་ལྟ་ཉིད་ནས་བསྒྲུབ་པའོ་ཞེས་འདོད་ན་ཡང་། དེ་ལྟར་ཅུང་མ་ཡིན་གྱི་ཕར་ཕྱིན་རྒྱུ་སྟོང་ཆེན་
གཙོ་བོར་སྟོན། གསང་སྔགས་ནས་འབྲས་བུ་བདེ་བ་ཆེན་པོ་སྟོན་པ་ལ། རྒྱུ་དང་འབྲས་བུའི་ཐེག་
པར་མདོ་སྔགས་གཉིས་འཇོག་གོ །མོས་པ་དང་བསམ་པ་དང་དབང་པོ་རྣམས་ཀྱི་དོན་ཀུན་ལས་
བཏུས་སུ། མོས་པ་གང་ཞེ་ན། ངེས་པའི་དངོས་པོ་ལ་ཇི་ལྟར་ངེས་པ་ལྟར་འཛིན་པ་སྟེ། མི་འཕྲོགས་
པའི་རྟེན་བྱེད་པའི་ལས་ཅན་ནོ། །ཞེས་དང༌། དེ་ཉིད་ལས། བསམ་པ་གང་ཞེ་ན། སེམས་མངོན་
པར་འདུ་བྱེད་པ་ཡིད་ཀྱི་ལས་ཏེ། གང་གིས་དགེ་བའི་ཕྱིར་ཡང་སེམས་པར་བྱེད། མི་དགེ་བའི་ཕྱིར་
ཡང་སེམས་པར་བྱེད། གནས་སྐབས་ཀྱི་བྱེ་བྲག་ལ་ཡང་སེམས་པར་བྱེད། ཅེས་སོ། །དབང་པོ་ཉི་ཤུ་
རྩ་གཉིས་མངོན་པར་བཤད་ལ། དུས་འཁོར་ནས་དེའི་སྟེང་དུ་ལས་ཀྱི་དབང་པོ་ལྔ་བཤད་ནའང་།
སྐབས་འདིར་དད་སོགས་དབང་པོ་ལྔ་ཡིན་ལ། རྣོ་རྟུལ་ཚོགས་གཉིས་སྦྱངས་པ་ཆེ་ཆུང་ཡིན་ནོ། །
ཁམས་སམ་བག་ལ་ཉལ་ནི། ད་ལྟ་ཉན་ཐོས་ལ་དད་ཀྱང་ཕུགས་ཐེག་ཆེན་ལ་གནས་པ་སོགས་ཡོད་
ལ༑ དེ་ནི་མངོན་གྱུར་མ་ཡིན་ཅིང་། རྟོགས་དཀའ་བ་ལ་མོས། བསམ་སོགས་རྟོགས་སླའོ། ། ། །
308



བསྟན་པ་སྤྱི་འགྲེལ་གྱི་འགྲེལ་པ།
གསུམ་པ་ལ་བཞི། མ་འཛངས་མས་བུ་གསོ་བའི་རིམ་པ་ལྟར་སྐྱང་། ཕ་དྲུང་པོས་བུ་སློབ་པའི་
རིམ་པ་ལྟར་བཀྲི། སྐྱེ་བོ་ཁང་བཟངས་རྩེག་མ་ལ་འཛེག་པ་ལྟར་དྲང་། ནོར་བུ་མཁན་གྱིས་ནོར་བུ་
ལྟར་རྒྱུད་སྦྱོང་བའི་རིམ་པའོ། ། །
དང་པོ་ནི། ཇི་ལྟར་བུ་ཆུང་གཞོན་ནུ་ལང་ཚོ་རྣམས། །སྣོད་དང་འཚམས་པར་མ་ཡིས་སྐྱོང་བ་
ལྟར། །འཁོར་ལོ་རིམ་གསུམ་ཁྱད་པར་ སྔགས་ཀྱི་ཚུལ་ཟེར་)གསང་སྔགས་ཀྱིས། །གདུལ་བྱ་རིམ་བཞིན་
སྐྱོང་བར་མཛད་ལ་འདུད། །མས་བུ་ལ་ལྟོ་བ་འཇུ་ཚོད་ཀྱི་ཟས་སྟེར་བ་སོགས་ཀྱི་སྒོ་ནས་སྐྱོང་བ་ལྟར།
ཁམས་སྣ་ཚོགས་མཁྱེན་པའི་སྒོ་ནས་གང་ལ་གང་འོས་ཀྱི་ཆོས་སྟོན་པའོ། ། །
གཉིས་པ། ཡང་ན་དམན་པ་འབྲིང་དང་མཆོག་གི་བུ། །རྒྱུ་དང་འཚམས་པར་ལས་ལ་སྦྱོར་བ་
ལྟར། །འཁོར་ལོ་རིམ་གསུམ་ཁྱད་པར་གསང་སྔགས་ཀྱིས། །གདུལ་བྱའི་རྒྱུད་དང་འཚམས་པར་
སྟོན་ལ་འདུད། །ཕས་བུ་ལ་རིགས་དང་འཚམས་པའི་ལས་སློབ་པ་ལྟར་དབང་པོ་མཆོག་དམན་སོགས་
ཀྱི་རིམ་པར་ཤེས་པའི་སྒོ་ནས་འཁྲིད་པའོ། །་
གསུམ་པ་ནི། ཁང་བཟང་སུམ་རྩེག་སྟེང་དུ་འཛེག་པ་ལྟར། །འཁོར་ལོ་རིམ་གསུམ་ཁྱད་པར་
གསང་སྔགས་ཀྱི། །སངས་རྒྱས་བསྟན་པའི་ཁང་བཟང་སུམ་རྩེག་ལ། །རིམ་བཞིན་འཛེག་པར་སྟོན་
མཛད་ཁྱེད་ལ་འདུད། །འོག་ཁང་བཞག་ནས་སྟེང་དུ་འཛེག་མི་ནུས་པ་ལྟར་འཁོར་ལོ་རིམ་གསུམ་
དང་པོ་འོག་ཁང་བར་པ་བར་ཁང་། ཐ་མ་སྟེང་ཁང་། སྔགས་སྟེང་གི་བྱེ་བྲག་མཆོད་ཁང་ལྟ་བུའོ། །
དེ་དག་ལ་འཛེག་ཚུལ་ནི། དང་པོ་གསོ་སྦྱོང་སྦྱིན་པར་བྱ། །དེ་རྗེས་བསླབ་པའི་གནས་བཅུ་སྦྱིན། །
ཞེས་སོགས་བརྟག་གཉིས་ལས་གསུངས་པ་ལྟར་རོ། །
བཞི་པ་ནི། ཇི་ལྟར་ནོར་བུ་མཁན་གྱིས་ནོར་བུ་ཡི། །དྲི་མ་རིམ་གསུམ་རིམ་བཞིན་སྦྱོང་བ་
ལྟར། །འཁོར་ལོ་རིམ་གསུམ་ཁྱད་པར་གསང་སྔགས་ཀྱིས། །བདེ་གཤེགས་སྙིང་པོ་སྦྱོང་བར་སྟོན་
ལ་འདུད། །སྙིང་རྗེ་ཆེན་པོ་བསྟན་པའི་མདོ་ལས། རིགས་ཀྱི་བུ་དཔེར་ན་འདི་ལྟ་སྟེ། ནོར་བུ་མཁན་
མཁས་པ་ནོར་བུ་སྦྱོང་བའི་ཚུལ་ལེགས་པར་ཤེས་པ་དེས་ནོར་བུའི་རིགས་ནས་ཡོངས་སུ་མ་དག་
པའི་ནོར་བུ་བླངས་ཏེ་ལན་ཚྭའི་ཆུ་རྣོན་པོས་སྦྱངས་ནས་སྒྲའི་རེ་བས་ཡོངས་སུ་སྦྱོང་བར་བྱེད་དོ། །དེ་
ཙམ་བརྩོན་པ་འདོར་བ་མ་ཡིན་ཏེ། དེའི་འོག་ཏུ་ཟས་ཀྱི་ཁུ་བ་རྣོན་པོས་སྦངས་ནས་བལ་གྱི་ལ་
309



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བས་ཡོངས་སུ་སྦྱོང་བས་སྦྱོང་བར་བྱེད་དོ། །དེ་ཙམ་གྱིས་བརྩོན་པ་འདོར་བ་མ་ཡིན་ཏེ། དེའི་འོག་ཏུ་
སྨན་ཆེན་པོའི་ཁུ་བས་ཡོངས་སུ་སྦངས་ནས་རས་སྲབ་མོའི་ལ་བས་ཡོངས་སྦྱོང་བས་སྦྱོང་བར་བྱེད་
དོ༑ །ཡོངས་སུ་སྦྱངས་ནས་དྲི་མ་དང་བྲལ་བ་ནི་བཻཌཱུརྱའི་རིགས་ཆེན་པོ་ཞེས་བརྗོད་དོ། །དེ་བཞིན་
དུ་ཡོངས་སུ་མ་དག་པའི་སེམས་ཅན་གྱི་ཁམས་མཁྱེན་ནས་མི་རྟག་པ་དང་སྡུག་བསྔལ་བ་དང་
བདག་མེད་པ་དང་། མི་གཙང་བ་དང་། ཡིད་འབྱུང་བའི་གཏམ་གྱིས་སེམས་ཅན་རྣམས་སྐྱོ་བ་བསྐྱེད་
པར་མཛད་དེ། འཕགས་པའི་ཆོས་འདུལ་བ་ལ་འཛུད་པར་མཛད་དོ། །དེ་ཙམ་གྱིས་བརྩོན་པ་འདོར་
བ་མ་ཡིན་ཏེ། རྣམ་ཐར་གསུམ་གྱི་གཏམ་གྱིས་དེ་བཞིན་གཤེགས་པའི་ཚུལ་རྟོགས་པར་མཛད་དོ། །
དེ་ཙམ་གྱིས་ཀྱང་དེ་བཞིན་གཤེགས་པ་བརྩོན་པ་འདོར་བ་མ་ཡིན་གྱི་ཕྱིར་མི་ལྡོག་པ་འཁོར་ལོའི་
གཏམ་འཁོར་གསུམ་ཡོངས་སུ་དག་པས་རང་བཞིན་སྣ་ཚོགས་ཀྱི་རྒྱུ་ཅན་གྱི་སེམས་ཅན་དེ་དག་དེ་
བཞིན་གཤེགས་པའི་ཡུལ་ལ་འཛུད་པར་མཛད་པའོ། །ཞུགས་པར་གྱུར་ཅིང་དེ་བཞིན་གཤེགས་
པའི་ཆོས་ཉིད་རྟོགས་ནས་ནི་བླ་ན་མེད་པའི་ཡོན་གནས་ཞེས་བརྗོད་དོ། །དེ་ལ་དང་པོས་ཆོས་འཁོར་
དང་པོའི་དོན་གསལ་བར་བྱུང་ལ། དེས་དྲི་མ་ཆེན་པོ་འཇིག་ཚོགས་སུ་ལྟ་བ་འཇིག་ཅིང༌། དེ་ཙམ་
གྱིས་བརྩོན་པ་མི་འདོར་བར་ཆོས་ཀྱི་འཁོར་ལོ་གཉིས་པས་རྒྱུ་འབྲས་ངོ་བོ་ཉིད་གསུམ་གྱིས་སྟོང་
པའི་རྣམ་ཐར་སྒོམ་གསུམ་གྱིས་ཆོས་བདག་མེད་པས་དེ་བཞིན་གཤེགས་པའི་ཚུལ་རྟོགས་པར་
མཛད་དོ། །དེ་བཞིན་གཤེགས་པའི་ཚུལ་གཟུང་འཛིན་གྱི་སྤྲོས་པ་ཞི་བའོ། །དེ་ལྟར་ན་མཚན་ཉིད་
མེད་པའི་ཆོས་ཀྱི་འཁོར་ལོ་དངོས་འཛིན་ཐམས་ཅད་སྤོང་བས་དྲི་མ་འབྲིང་པོའི་གཉེན་པོའོ། །དེ་
ཙམ་གྱིས་ཀྱང་བརྩོན་པ་མི་འདོར་བར་ཕྱིར་མི་ལྡོག་པའི་ཆོས་ཀྱི་འཁོར་ལོ་འཁོར་ལོ་གསུམ་པ་ཡིན་
ཏེ༑ དེའི་གཏམ་ནི་དོན་དམ་རྣམ་པར་ངེས་པའི་ངེས་དོན་གྱི་མདོ་སྡེ་རྣམས་ཡིན་ནོ། །བྱམས་པ་འཇུག་
པའི་མདོ་ལས། བྱང་ཆུབ་སེམས་དཔའི་སྡེ་སྣོད་ཕྱིར་མི་ལྡོག་པའི་རྣམ་གྲངས་གང་ཞེ་ན། འདི་ལྟ་སྟེ།
ཆོས་གང་ཡང་དེ་བཞིན་ཉིད་ལས་ཕྱིར་མི་ལྡོག ཆོས་གང་ཡང་ཆོས་ཀྱི་དབྱིངས་ལས་ཕྱིར་མི་ལྡོག་
ཆོས་གང་ཡང་ཡང་དག་པའི་མཐའ་ལས་ཕྱིར་མི་ལྡོག ཅེས་རྒྱས་པར་གསུངས་ཏེ། དེ་ལྟ་བུའི་དོན་ལ་
ཞུགས་ན་དེའི་དོན་མི་སྤོང་ཞིང་། དོན་དེ་ལས་གཞན་དུ་སྐྱོག་པར་མི་ནུས་པས་ཕྱིར་མི་ལྡོག་པའོ། །
འཁོར་གསུམ་ཡོངས་སུ་དག་པ་དུས་གསུམ་ཉམས་པ་ཉིད་དེ། སེམས་ཡིད་རྣམ་ཤེས་ལ་མི་གནས་
310



བསྟན་པ་སྤྱི་འགྲེལ་གྱི་འགྲེལ་པ།
པས་འདས་པ་ལ་མི་རྟོག མ་འོངས་པ་ལ་མི་སེམས། ད་ལྟར་བྱུང་བ་ལ་མཚན་པར་མི་འཛིན་པའོ། །
རང་བཞིན་སྣ་ཚོགས་ཀྱི་རྒྱུ་ཅན་གནས་སྐབས་སུ་རིགས་ཐ་དད་པ་རྣམས་སོ། །དེ་བཞིན་གཤེགས་
པའི་ཡུལ་ཆོས་ཀྱི་དབྱིངས་སུ་རོ་གཅིག་པ་ལ་འཇུག་པའོ། །རྒྱས་པར་གཟུངས་ཀྱི་དབང་ཕྱུག་རྒྱལ་
པོས་ཞུས་པའི་མདོ་དེ་ཉིད་དུ་བལྟ་སྟེ། བྱང་ཆུབ་སེམས་པའི་རྒྱན་བཞི། སྣང་བ་བརྒྱད། སྙིང་རྗེ་བཅུ་
དྲུག ཕྲིན་ལས་སུམ་ཅུ་རྩ་གཉིས་ཏེ། སེམས་ཅན་གྱི་ཁམས་ན་བྱང་སེམས་ཀྱི་རིགས་ཅན་གྱི་ཡོངས་
སུ་སྦྱོང་བ་དྲུག་ཅུ་གསུངས་སོ། །
ཁྱད་པར་དུ་སྔགས་ཀྱི་སྒོ་ནས་བཤད་པ་ལ་གཉིས། ངོ་བོ་བདེ་སྟོང་ཆེན་པོར་བསྟན། དེ་དག་
གནས་སྐབས་གསུམ་དུ་དབྱེ་བའོ། །དང་པོ་ལ་སྤྱིར་བསྟན་པ་དང་། སོ་སོར་བཤད་པ་གཉིས་ལས། །
དང་པོ། བདེ་གཤེགས་སྙིང་པོ་རྒྱུ་དང་འབྲས་བུ་གཞན། །རྒྱུ་གཞན་འོད་གསལ་སྟོང་ཉིད་
གཟུགས་བརྙན་ཏེ། །འབྲས་བུ་གཞན་ནི་འགྱུར་མེད་བདེ་བ་ཆེ། །སྲ་ཕབ་བརྒྱད་དང་མཚུངས་པར་
སྟོན་ལ་འདུད། །བདེ་གཤེགས་སྙིང་པོའི་ངོ་བོ་བདེ་སྟོང་གཉིས་དབྱེར་མེད་ཀྱི་ཆོས་དབྱིངས་ཡིན་ལ།
དེ་ལ་སྟོང་ཉིད་རྒྱུད་བདེ་བ་འབྲས་བུ་ཡིན་ཡང་། བསྐྱེད་བྱ་སྐྱེད་བྱེད་མ་ཡིན་ནོ། །བསྐྱེད་བྱ་སྐྱེད་བྱེད་
མ་ཡིན་ན་རྒྱུ་འབྲས་ཡིན་པ་བུད་ཅེས་ཚད་མ་བ་ཟེར་ཡང་། ཆོས་མངོན་པར། རྒྱུ་དྲུག། རྐྱེན་བཞི་
འཆད་པའི་སྐབས་སུ། མཛོད་ལས། རང་ལས་གཞན་པ་བྱེད་རྒྱུའི་རྒྱུ་ཞེས་སྐྱེད་བྱེད་མ་ཡིན་ཡང་འདུས་
མ་བྱས་ནམ་མཁའ་འང་བྱེད་རྒྱུར་འགྲོ་ལ། འབྲས་བུ་ལྔ་འཆད་པའི་སྐབས་སུ་བསྐྱེད་བྱ་མ་ཡིན་ཡང་
སོ་སོར་བརྟགས་པའི་འགོག་པ་འབྲས་བུར་འགྲོ་སྟེ། འབྲས་བུའི་མཐར་ཐུག་བྲལ་འབྲས་མཐར་ཐུག་
དེ་ཡིན་པའི་ཕྱིར། ཁྱད་པར་དུ་དཔལ་དུས་ཀྱི་འཁོར་ལོའི་ཆོས་ཕལ་ཆེར་ཕྱི་ནང་གཞན་གསུམ་
གྱིས་འཆད་པ་ལ། ཕྱིའི་རྒྱུ་འབྲས་ས་བོན་སྐྱ་བོ་ལ་སྨྱུག་གུ་སྔོན་པོ་འབྱུང་བ་ལྟ་བུ། ནང་གི་རྒྱུད་འབྲས་
མ་རིག་པའི་རྐྱེན་གྱིས་འདུ་བྱེད་ལྟ་བུ། དེ་ལས་གཞན་པའི་རྒྱུ་འབྲས་སྟོང་ཆེན་དང་བདེ་ཆེན་ཡིན་ཏེ།
སྟོང་ཆེན་ནི་བླ་མའི་མན་ངག་གིས་སོར་སྡུད་སྒོམ་པའི་དུས་སུ་འོད་གསལ་གྱི་སྣང་བ་སྟོང་པ་ཉིད་ཀྱི་
གཟུགས་བརྙན་རྣམས་ཡིན་ནོ། །འདིར་ཁ་ཅིག་དུ་བ་ལ་སོགས་པའི་གཟུགས་མཚན་མར་བཤད་
པས་སྒོམ་པའི་རྟགས་ཙམ་ཡིན་ལ། འོང་ནི་དགོས་ཀྱི་དོན་དམ་བདེ་གཤེགས་སྙིང་པོ་མིན་ཞེས་ཟེར་
རོ༑ །ལ་ལ་ན་རེ་ལང་གཤེགས་ལས། མཚན་མ་སྣ་ཚོགས་འདི་དག་ནི། །མུ་སྟེགས་ཅན་ལམ་འཁྲིད་
31



མ
ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
པར་བྱེད། །ཅེས་གསུངས་པས། ལམ་རྟགས་སུའང་འོང་མི་དགོས། དེ་བས་སྐྱེ་ཆུ་རྩང་པོ་རྒྱས་དུས་ཀྱི་
ཆུ་ཕོར་གང་ཡང་དེ་ངོས་དགའ་ཅེས་ཟེར་ལ། འགའ་ཞིག་ནི་སྒོམ་གྱི་བར་ཆོད་དམ་ འགོང་པོའི་
ཆོ་འཕྲུལ་ཡིན་པས་རིམ་གྲོ་འམ་བསྲུང་འཁོར་སོགས་ཀྱི་བཟློག་དགོས་ཞེས་སྣ་ཚོགས་པ་སྨྲ་བ་ནི།
སྤྲང་པོས་རྒྱལ་པོ་ལ་འཕྱ་བ་དང་འདྲ་སྟེ། མ་དག་པའི་ལས་སྣང་དང་། ཡང་དག་པའི་སྟོང་གཟུགས་
གཉིས། ཁྱི་ལུད་དང་ལྷའི་ཞལ་ཟས་པས་དང་ཁྱད་ཆེ་ལ། འགོང་པོའི་བར་ཆད་མ་ཡིན་ལ། འདོད་
པའི་དོན་གྱི་འབྲས་བུ་སྟེར་བར་བྱེད་མཁན་ཡིན་ནོ། །དྲི་མེད་འོད་ལས། ཇི་སྐད་དུ། གཞོན་ནུ་མ་
རྣམས་ཀྱིས་མེ་ལོང་ལས་པྲ་ཕབ་པ་བཞིན་དུ། རང་གི་སེམས་ཀྱི་འོད་གསལ་ནམ་མཁའ་ལ་མཐོང་
བ་འདོད་པའི་དོན་པའི་དོན་གྱི་འབྲས་བུ་སྟེར་བར་བྱེད་པ་སྟེ། འབྲུས་ནི་འགྱུར་བ་མེད་པའི་ཡེ་ཤེས་
སོ༑ ༑ཞེས་སོ། །ཡང་མཚན་མ་སྣ་ཚོགས་ཀྱིས་མུ་སྟེགས་ཀྱི་ལམ་ལ་ཁྲིད་སྲིད་པས་ལམ་རྟགས་སུ་
འོང་མི་དགོས་ཟེར་བ་ཡང་། སྟོང་གཟུགས་ལ་དགའ་མི་དགར་རྟོག་པས་བཟུང་ན་ནི་ངན་སོང་དུའང་
འཁྲིད་དེ། གང་དག་གཟུགས་ཀྱི་རྣམ་རྟོག་སོགས་ལ་ཆགས། །ཞེས་པ་ནས། དེ་དག་ངན་སོང་ས་ལ་
ཤིན་ཏུ་འབབ། །ཅེས་འདུས་པ་རིན་པོ་ཆེའི་ཏོག་ལས་གསུངས་ཤིང་། ཆགས་ན་ཡི་དམ་གྱི་ལྷ་ལ་
ཆགས་དང་ཕུང་ཞེས་སོ། །དེ་ལྟ་མ་ཡིན་པར་སོར་སྡུད་ཀྱི་མན་གིས་ཟིན་པར་བྱས་ཏེ། གཟུང་འཛིན་
དུ་མི་རྟོག་པའི་ངང་ནས་སྟོང་གཟུགས་ཁོ་ན་ལ་ཉིན་མཚན་ཁོར་ཡུག་ཏུ་བལྟ་བ་ནི། འགྲེལ་ཆེན་ལས།
ནམ་མཁའ་ལ་མངོན་པར་ཞེན་པའི་སེམས་དང་ཞེས་བསྔགས་པ་ཆེན་པོ་གསུངས་ལ། དད་མེད་པོ་
ཆོས་ལ་དང་ཀ་ལོག་པ་ནི། སྐྱེ་ཆུ་ཕོར་གང་ངོས་དགའ་བ་བདེན་ཏེ་རྨོངས་པས་འདོད་ཆགས་དང་
བྲལ་བ་གང་ཞེ་ན། བྱིས་པ་རྣམས་མྱ་ངན་ལས་འདས་པ་ལ་མི་འཕྲོད་པར་འཛིན་པའོ། །ཞེས་སློབ་
དཔོན་ཆེན་པོ་ཐོགས་མེད་ཀྱི་གསུངས་ཤིང་། ཆུས་སྐོམ་པ་སེལ་བས། སྟོང་གཟུགས་ལ་མཚན་མ་སྣ་
ཚོགས་འོང་བར་གསུངས་ཏེ། འགྲེལ་ཆེན་ལས། མངོན་སུམ་གང་ཡིན་པ་དེ་ནི་མཁའ་ལ་སྐར་མ་
བཞིན་དུ་དུ་མ་ལོངས་སྤྱོད་རྫོགས་པའི་སྐུ། ཤ་ལ་སོགས་པའི་མིག་གིས་བཟུང་བར་བྱ་བ་སྲིད་པ་
གསུམ་དང་དུས་གསུམ་རྨི་ལམ་རྒྱུ་མ་དང་མཚུངས་པ་ཞེས། ཤེས་བྱ་ལ་སྲིད་མི་སྲིད་ཐམས་ཅད་འོང་
བར་གསུངས་སོ། །ཡང་སྟོང་གཟུགས་རྣམས་ལམ་རྟགས་ཡིན་པས་འོང་ནི་དགོས། དོན་དམ་མ་ཡིན་
ཞེས་སྨྲ་བ་ཡང་། འགོང་བོའི་ཆུ་ ཆོ་འཕྲུལ་དུ་འདོད་པ་དང་། ཆུ་ཕོར་གང་ངོས་དགའ་བར་འདོད་
312



བསྟན་པ་སྤྱི་འགྲེལ་གྱི་འགྲེལ་པ།
པའི་ཁོལ་ན། དགའ་ཚད་ཡིན་མོད་ནའང་། ད་དུང་དཔལ་དུས་ཀྱི་འཁོར་ལོའི་རྒྱུད་འགྲེལ་གྱི་གནད་
མ་གོ་བའི་སྐྱོན་ཡོད་དེ། རྣམ་རྟོག་གི་འགྱུ་བ་ཆོད་པ་ཙམ་ལ་སེམས་ངོ་ཤེས་པར་བྱས་ནས། གནས་
ལུགས་སུ་ངོ་སྤྲོད་པ་ནི་འཆིང་བུ་ལ་ནོར་བུར་སྟོན་པ་ཡིན་ལ། འོད་གསལ་གྱི་རང་བཞིན་སྟོང་གཟུགས་
ལམ་རྟགས་ཙམ་དུ་བྱེད་པ་ནོར་བུ་འཆིང་བུ་སྟོན་པ་སྟེ། མཚན་མ་རྣམས་ལམ་རྟགས་ཡིན་གྱི། དོན་
དམ་པ་མ་ཡིན་ན། རྒྱུད་འགྲེལ་ལས་མཚན་མ་གསུམ་བཤད་པ་ལ། དང་པོའི་མཚན་མ་ནི། དུ་བ་
ལ་སོགས་པའི་ལམ་དང་ཞེས་པ་ནས། བར་པའི་མཚན་མ་ནི་མི་འགྱུར་བའི་སྐད་གཅིག་བརྒྱད་བརྒྱ།།
བཅོ་བརྒྱད་ཐོབ་པ་དང་ཞེས་པ་ནས། ཐ་མའི་མཚན་མ་ནི་སངས་རྒྱས་ཉིད་དང་རྡོ་རྗེ་འཆང་ཉིད་དེ་
ཞེས་སོགས་གསུངས་པས། མི་འགྱུར་བའི་བདེ་བ་རྣམས་དང་། སངས་རྒྱས་ཀྱང་དོན་དམ་པ་མ་ཡིན་
པར་འགྱུར་རོ། །དེའི་ཕྱིར་སྟོང་གཟུགས་རྣམས་དོན་དམ་གྱི་སྣང་བ་ཡིན་པར་རྒྱུད་འགྲེལ་ལས། དེ་
བཞིན་གཤེགས་པའི་སྤྱན་ལྔ་རྣམས་ནི་སྟོང་པ་ཉིད་གཟིགས་པའི་སླད་དུ་སྟེ། སེམས་ཅན་གཞན་
རྣམས་ནི་སྟོང་པ་ཉིད་བལྟ་བའི་ཡུལ་ལ་དམུ་དམུས་ལོང་ངོ༌། །ཞེས་གསུངས་སོ། །འོ་ན་སོ་སོ་སྐྱེ་
བོས་གཟུགས་མཐོང་པ་ཇི་ལྟ་ཞེ་ན། སྔགས་ཀྱི་ཐེག་པ་ཁྱད་པར་འཕགས་པའི་གནད་ཀས། རྒྱུད་
འགྲེལ་ལས། འདིར་ལས་དང་པོ་པའི་རྣལ་འབྱོར་པས། མངོན་པར་ཤེས་པ་མེད་པར་ཤའི་མིག་གིས་
མཐོང་ངོ༌། །ཞེས་གསུངས་པས། སོ་སོ་སྐྱེ་བོ་རང་སྟོབས་ཀྱིས་མི་མཐོང་ཡང་གསང་སྔགས་ཀྱི་ལམ་
གྱི་མན་གིས་མཐོང་བ་མི་འགལ་ཏེ་དོན་འདི་ལམ་འབྲས་ལས་ཀྱང་འགལ་དུས་སྐྱོན་མེད་ཅེས། ཤིང་
རློན་པ་ལ་བཙན་ཐབས་སུ་མེ་དྲག་པོ་སྦར་ན་མེ་ཡང་འབར་ལ་ཆུ་ཡང་འཛག་པ་ལྟར། ཤེས་རབ་དང་ །
བརྩོན་འགྲུས་སུ་ལྡན་པ་ལམ་ཟབ་མོས་བཅུན་ན། ཉོན་མོངས་པ་དྲག་པོ་ཡང་སྐྱེ་ལ་ལམ་མཐོན་པོ་
ཡང་འབྱུང་ཞེས་སོ། །མཚན་རྟགས་ཉིན་རྟགས་རྣམས་དང༌། བུམ་པ་དང་རས་ཡུག་བྱ་དང་རི་དྭགས་
ལྷ་དང་འདྲེ་སྒྲ་དང་དྲི་ལ་སོགས་པ་ཁམས་གསུམ་གྱི་སྲིད་པ་མི་སྲིད་པ་ཐམས་ཅད་སྣང་བར་འགྱུར་
ཏེ༑ ཉིན་མཚན་གྱི་རྟགས་རྣམས་མཐོང་བ་ན་བསམ་གཏན་གྱི་སྦྱོར་བས་སྟོང་གཟུགས་ཁོ་ན་ལ་རྩེ་
གཅིག་ཏུ་བསྒོམས་པས་གཟུགས་བརྙན་རྣམས་བརྟན་པ་དང་། བདེ་བ་རྣམས་མངོན་དུ་འགྱུར་ལ།
གལ་ཏེ་མངོན་དུ་མ་གྱུར་ན། ཉི་ཟླའི་འགྲོ་འོང་ཅན་གྱི་སྲོག་འདི་བླ་མའི་མན་ངག་དང་རང་གི་རྩོལ་
བས་སྒྲ་གཅན་གྱི་ནང་དུ་བཅུག་པས་དབུ་མའི་ནང་དུ་སྟོང་གཟུགས་རྣམས་མཐོང་བ་དང༌། སྲོག་
313



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
རྩོལ་གྱི་ནུས་པས་འཁོར་རྣམས་སུ་ཐིག་ལེ་འཆིངས་ནས་བདེ་བ་མངོན་དུ་འགྱུར་ཏེ། རིམ་གྱིས་འཛིན་
པ་ཐོབ་པར་འགྱུར་རོ། །ནང་དུ་སྲོག་གཟུགས་བརྟན་པས་ལས་ཆེན་བཅུ་གཉིས་དང༌། གྲུབ་ཆེན་
བརྒྱད་ལ་སོགས་བསྒྲུབ་པ་ལ་ཚེགས་མེད་ལ། ཁྱད་པར་དུ་ཐིག་ལེ་འཛག་པ་མེད་པའི་གོ་འཕང་ཐོབ་
པ་ནི་འགྱུར་མེད་བདེ་ཆེན་ཏེ། འཛིན་པའི་སྐད་གཅིག་དང་པོ་ནས་འབྱུང་ངོ༌། །དེ་ལྟར་ན་འཕོ་བ་མེད་
པའི་བདེ་བ་ཆེན་པོ་དང༌། འོད་གསལ་གྱི་སྣང་བ་སྟོང་པ་ཆེན་པོའི་གཟུགས་བརྙན་རྣམས་ཀྱང་པྲ་
ཕབ་བརྒྱད་ཅེས་བྱ་བ། མེ་ལོང་མཐེ་བོང་སྒྲོན་མེ་ཟླ། །ཉི་མ་ཆུ་དང་རལ་གྲི་མིག །པྲ་འབེབས་འཇུག་
པ་བརྒྱད་རྣམས་ནི། །རྒྱལ་བ་རྣམས་ཀྱིས་པྲ་འབེབས་གསུངས། །ཞེས་པྲ་སེ་ན་ལ་འཇུག་པའི་རྒྱུད་
ལས་གསུངས་པ་དང་མཚུངས་པར་གཟུགས་ལ་སོགས་པར་སྣང་ཡང་རྡུལ་གྱི་ངོ་བོ་བེམས་པོ་
མ་ཡིན་ལ། དེ་ལྟ་བུའི་ཆོས་ཀྱི་གནད་རྣམས་སྟོན་པའི་བླ་མ་ལའོ། །
སོ་སོར་བཤད་པ་ལ་སྟོང་ཆེན་དང་བདེ་ཆེན་གཉིས་ལས། དང་པོ། གསང་བ་གསང་ཆེན་མཁའ་
ཁམས་སྣ་ཚོགས་ཡུམ། །ཆོས་འབྱུང་ཆུ་སྐྱེས་བྷ་ག་སེང་གེའི་ཁྲི། །བདག་མེད་ཕག་མོ་ལ་སོགས་སྣ་
ཚོགས་མིང་། །དུ་མ་དོན་གཅིག་སྟོང་ཉིད་སྟོན་ལ་འདུད། །རྒྱུད་སྟེ་རྣམས་སུ་སྟོང་པ་ཉིད་ལ་མིང་སྣ་
ཚོགས་ཀྱིས་གསུངས་ཏེ། དངོས་སྨྲ་བ་རྣམས་ཀྱི་བློར་མི་ཤོང་པས་གསང་བ། སྟོང་ཉིད་ཁས་ལེན་པ་
རྣམས་ལའང་དམིགས་པ་དང་བཅས་པའི་སྟོང་པ་ཉིད་གསང་ཆེན། སོར་སྡུད་ཀྱི་དམིགས་ཡུལ་ཡིན་
ཅིང་། ཡུམ་ལས་ཀྱང་། ཤེས་རབ་ཀྱི་ཕ་རོལ་དུ་ཕྱིན་པ་ལ་རྣལ་འབྱོར་དུ་བྱ་བར་འདོད་པས་ནམ་
མཁའ་ལ་རྣལ་འབྱོར་དུ་བྱ། ཞེས་གསུངས་པས། མཁའ་ཁམས། རྣམ་ཀུན་མཆོག་ལྡན་གྱི་སྟོང་པ་
ཉིད་དེ། དུས་ཀྱི་འཁོར་ལོའི་ཡུམ་ཡིན་པས་སམ། ཤེས་བྱ་སྣ་ཚོགས་ཐམས་འདི་ལ་སྐྱེས་པས་སྣ་
ཚོགས་ཡུམ། ཆོས་ཐམས་ཅད་སྟོང་པ་ཉིད་ལས་བྱུང་པས་ཆོས་འབྱུང་སྟེ། གསང་འདུས་ལས། ཨེ་
མ་སངས་རྒྱས་ཀུན་གྱི་གསང་། །སྐྱེ་བ་མེད་ལས་ཐམས་ཅད་སྐྱེས། །སྐྱེས་ཙམ་ཉིད་ནའང་སྐྱེ་བ་
མེད། །ཅེས་སོ། །དེ་ནི་ཕྱིར་རོལ་དུ་རི་མོ་གྲུ་གསུམ། ཡི་གེ་ལ་གསལ་བྱེད་ཐམས་ཅད་འདུས་པའི་ཨེ་
ཡིག་སྟེ། ཐིག་ལེ་སྟོང་པ་ཡི་གེ་དྲུག ནང་དུ་མངལ་གྱི་སྒོ། གཞན་དུ་རྣམ་པར་ཐར་པའི་སྒོ་གསུམ་མོ།།
དེ་ལ་ཆུ་སྐྱེས་ཞེས་པ་པད་མའི་མངོན་བརྗོད་ཡིན་ལ། པད་མ་འདབ་མ་གསུམ་པ་དང༌། ཤེས་རབ་
མའི་ཆུ་སྐྱེས་འདྲ་བའི་ཆ་ནས་མཚོན་བྱེད་ཀྱི་མིང་བཏགས་པའམ། ཡང་ན་པད་མ་ཆུ་ལས་སྐྱེས་ཀྱང་
34



བསྟན་པ་སྤྱི་འགྲེལ་གྱི་འགྲེལ་པ།
ཆུ་ཡིས་མ་གོས་པ་ལྟར། སྟོང་ཉིད་དངོས་པོ་ཐམས་ཅད་ལ་ཁྱབ་ཀྱང་། དངོས་པོའི་སྐྱོན་གྱིས་མ་གོས་
པས་པད་མའོ། །སྟོངཉིད་ཡོན་ཏན་དྲུག་གི་བདག་ཉིད་ཡིན་པས་བྷ་གའོ། །སྟོང་ཉིད་ནི་དངོས་འཛིན་
གྱི་རི་དྭགས་འཇོམས་པས་སེང་གེའོ། །སེང་གེས་མཚོན་པའི་ཁྲི་ལྟར་སྟོང་ཉིད་དེ་སངས་རྒྱས་ཀྱི་
གཞུགས་ཁྲི་ཡིན་པས་སེང་གེའི་ཁྲིའོ། །སྟོང་པ་ཉིད་ལ་གང་ཟག་དང་ཆོས་ཀྱི་བདག་མེད་པས་བདག་
མེད་མ། ཕག་རྣམ་རྟོག་མེད་པར་མི་གཙང་བ་ཟ་བ་ལྟར། སྟོང་ཉིད་ཀྱིས་དངོས་འཛིན་གྱི་མི་གཙང་བ་
ཟ་ཞིང་འཇོམས་པས་ཕག་མོ་འདི་གཉིས་ཀྱེའི་རྡོ་རྗེ་དང་བདེ་མཆོག་གི་ཡུམ་དུ་མིང་བཏགས་སོ། །དེ་
ལྟར་ན་སྟོང་ཉིད་ཀྱི་མིང་སྣ་ཚོགས་ཤེར་ཕྱིན་གྱི་མཚན་བརྒྱ་རྩ་བརྒྱད་དམ། སྒྲོལ་མའི་མཚན་བརྒྱ་རྩ་
བརྒྱད་སོགས་མདོར་ན་དཀྱིལ་འཁོར་གྱི་ལྷ་མོ་ཐམས་ཅད་ནི་སྟོང་ཉིད་ཀྱི་ཆ་དེ་དང་དེ་ཡིན་ལ། མིང་
རྣམས་ཀྱང་ལ་ལ་སྟོང་ཉིད་ཀྱི་ངོ་བོ། ལ་ལ་ཡོན་ཏན། ལ་ལ་བྱ་བ། ལ་ལ་ནུས་པ་ལ་སོགས་པའི་སྒོ་
ནས་མིང་དུ་མས་དོན་གཅིག་པ་སྟོང་ཉིད་ཁོ་ན་བརྗོད་པའི་བླ་མ་ལ་འདུད།།
གཉིས་པ་བདེ་བ་ཆེན་པོ། དེ་ཉིད་རྡོ་རྗེ་ཐེག་ལེ་ཧེ་རུ་ཀ །འདུས་པ་སྡོམ་པ་ཧེ་དང་སྙིང་རྗེ་ཆེ། །
དང་པོའི་སངས་རྒྱས་བྱང་ཆུབ་སེམས་སོགས་མིང་། །དུ་མ་དོན་གཅིག་བདེ་ཆེན་སྟོན་ལ་འདུད། །དེ་
ཁོ་ན་ཉིད་ནི་བདེ་བ་ཆེན་པོ་ཡིན་ཏེ། བསྒྲུབ་བྱའི་མཐར་ཐུག་ཡིན་པའི་ཕྱིར་རོ། །འཛག་བདེས་མི་
ཤིགས་པས་འགྱུར་མེད་ཀྱི་བདེ་བ་རྡོ་རྗེའོ། །རྣམ་རྟོག་གི་ཟུར་མེད་པས་དགའ་བ་བཞིའི་ཡེ་ཤེས་
ཐིག་ལེའོ། །དེ་གང་གིས་མི་འཕོ་བར་འཛིན་པ་དེ་བཅུ་དྲུག་ཕྱེད་ཕྱེད་ཐིག་ལེ་འཆང་བའོ། །ཧེ་རུ་ཀ་
ཞེས་པ་ཡི་གེ་རེ་རེ་རྣམ་ཐར་སྒོ་གསུམ་དུ་འཆད་ལ། ཡི་གེའི་ཚོགས་པའི་དོན་ཁྲག་འཐུང་ཡིན་པས་
ཁྲག་ཆགས་པའམ། དམར་པོ་འམ་བདེ་བ་སོགས་ལ་འཇུག་ལ་དེ་ལ་རོལ་བའམ་ཉམས་སུ་སྟར་
བས་འཐུང་བས་སོ། །འདི་དཀྱིལ་འཁོར་གྱི་ལྷ་ཡབ་ཡུམ་གཉིས་ཀྱི་ཡབ། ཞི་ཁྲོ་གཉིས་ཀྱི་ཁྲོ་བོའི་
མིང་དུ་སྦྱོར་རོ། །མདོར་ན་ཐབས་བདེ་བ་ཆེན་པོའོ། །ཡེ་ཤེས་ཀྱི་རླུང་དབུ་མར་འདུས་པ་ལས་ཐིག་
ལེ་འཆིངས་ཏེ། བདེ་བ་བརྟན་པ་ནི་འདུས་པའོ། །རྩ་སྟོང་ཕྲག་བདུན་ཅུ་རྩ་གཉིས་སྡོམ་པའམ། འཁོར་
ལོ་དྲུག་པོ་བདེ་བས་གང་བས་རྒྱས་པ་ཞེས་བྱའོ། །ཧེ་ཞེས་པ་འདི་འབྲོག་མི་ལོཙྪ་བས་ཀྱེ་ཞེས་པར་
བསྒྱུར་ཏེ། སྐྱེ་འབོད་པའོ། །སུས་གང་འབོད་ན་རྣམ་པར་གྲོལ་བའི་བདེ་བ་བརྙེས་པའི་སངས་རྒྱས་
རྣམས་ཀྱིས་ཐོག་མ་མེད་པའི་འཁོར་བ་ནས་ཕ་མ་དང་འཛའ་ མཛའ་བཤེས་སུ་གྱུར་པ་སེམས་ཅན་
315



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
རྣམས་སྲིད་པར་འཁྱམས་པ་གཟིགས་ནས་མྱ་ངན་ལས་འདས་པའི་དབྱིངས་ན་འདི་ལྟ་བུའི་ཞི་བའི་
བདེ་བ་འདུག་གི་ལོངས་སྤྱོད་དུ་ཤོག་ཅེས་འབོད་པ་སྟེ། སྐྱེས་རབས་ལས། སྤྱི་ཡི་བདེ་བ་མྱོང་བ་
ལས། །ཐོག་མར་མཛའ་བཤེས་དྲན་པར་འགྱུར། །ཞེས་པ་ལྟར་རོ། །ཡང་ན་ཤེས་རབ་ཀྱིས་སྲིད་པ་
ལ་མི་གནས་པར། སྟོང་ཉིད་ཀྱི་ཏིང་ངེ་འཛིན་ལ་བཞུགས་པ་ལ། ཞི་བ་མྱང་འདས་ལ་མི་གནས་པའི་
སྙིང་རྗེས་སེམས་ཅན་གྱི་དོན་ལ་བྱོན་ཞེས་འབོད་པ་སྟེ། ཧེ་བཛྲ་བདག་མེད་མ་དང་སྙོམས་པར་
ཞུགས་པས་བདེ་བ་ཆེན་པོའི་ངོ་བོར་ཞུ་བ་ལ། ཚད་མེད་བཞིའི་ངོ་བོ་ལྷ་མོ་རྣམས་ཀྱིས། བརྟག་གཉིས་
ལས། དགའ་བཙོ་འཇིག་རྟེན་འགྲོན་གཉེར་བ། །སྟོང་ཉིད་སེམས་ཅིང་བཞུགས་སམ་ཅི། །ཞེས་པ་
ལ་སོགས་ཀྱི་བསྐུལ་བ་ལྟར་རོ། །དེ་ལྟར་ན་ཞི་བའི་དབྱིངས་ལ་སྙོམས་པར་ཞུགས་པའི་བདེ་བས་
ཀྱང་སྙིང་རྗེས་སེམས་ཅན་གྱི་དོན་བྱེད་པ་བདེ་བ་ཆེ་སྟེ། མདོ་རྒྱན་ལས།) བདེ་བ་ཐམས་ཅད་ཟིལ་གྱིས་
གནོན་འགྱུར་ཞིང་། དོན་བྱས་རྣམས་ཀྱང་དེ་དག་མིང་ལྡན་གང༌། །དེ་ལས་ངོ་མཚར་ཆེ་བ་ཅི་ཞིག་
ཡོད། ཅེས་དང༌། ཞི་ལ་མངོན་དགའི་འགྲོ་ལ་ཐུགས་བརྩེ་ན། །སྲིད་ལ་མངོན་དགའི་སྐྱེ་བོ་སྨོས་ཅི་
དགོས། ཞེས་མདོ་རྒྱན་ལས་གསུངས་པ་ལྟ་བུའོ། །ཧེ་ནི་སྙིང་རྗེ་ཆེན་པོ་ཉིད་ཅེས་བརྟག་གཉིས་ལས་
གསུངས་པས། བྱེད་ལས་ཀྱི་སྒོ་ནས་མིང་བཏགས་པ་སྟེ་སྙིང་རྗེ་སེམས་ཅན་རྣམས་འབོད་པ་ན་རྣམ་
གྲོལ་གྱི་བདེ་བ་ལ་འབོད་པ་ཡིན་ལ། སངས་རྒྱས་རྣམས་བསྐུལ་བ་ན་ཞི་བའི་བདེ་བ་ཆེན་པོས་ཀྱང་
བདེ་བ་སེམས་ཅན་གྱི་དོན་ལ་སྤྱན་འདྲེན་པའོ། །གང་ལྟར་ཡང་བདེ་བ་ཆེན་པོ་ཡོད་པར་རྟོགས་
པའོ། །སྙིང་རྗེའི་ངོ་བོ་སྡུག་བསྔལ་མ་ཡིན་ནམ་ཞེ་ན་ལས་དང་པོ་པ་ལ་དེ་ལྟར་ཡིན་ནའང། མདོ་རྒྱན་
ལས། འདི་ལ་དང་པོ་ཤིན་ཏུ་སྐྲག རེག་ན་ཤིན་དུ་མངོན་པར་དགའ། ཞེས་དང་། བརྩེ་བསྐྱེད་བདེ་བ་
གཞལ་དུ་མེད་པ་འབྱུང་། །ཞེས་སོགས་མང་དུ་གསུངས་པས། ས་ཐོབ་ཡན་ཆད་ཀྱི་སྙིང་རྗེ་བདེ་བའི་
ངོ་བོར་འཆར་རོ། །དང་པོའི་སངས་རྒྱས་བདེ་གཤེགས་སྙིང་པོ་དང་། དེ་ཡུལ་དུ་བྱེད་པ་དོན་དམ་བྱང་
ཆུབ་ཀྱི་སེམས་བདེ་བ་ཆེན་པོ་ཡིན་པ་ལྟ་ཞོག ཐ་ན་ཀུན་ད་བྱང་ཆུབ་སེམས་ལའང་བདེ་བ་ཆེན་པོ་
ཞེས་སྨྲ་སྟེ། དེ་ལ་སོགས་མིང་དུ་མས་དོན་གཅིག་བདེ་ཆེན་ཉིད་སྟོན་ནོ། །མདོར་ན་དཀྱིལ་འཁོར་གྱི་
ལྷ་ཡབ་ཐམས་ཅད་མིང་སྣ་ཚོགས་ཀྱིས་བརྗོད་ཀྱང་བདེ་བ་ཆེན་པོ་ཉིད་ལ་བཏགས་པའོ། །
གསུམ་པ་དོན་བསྡུས་བ། རྡོ་རྗེ་སེམས་དཔའ་ཨེ་ཝཾ་དུས་འཁོར་ལོ། །དང་འཁོར་ལོ་སྡོམ་པ་
36



བསྟན་པ་སྤྱི་འགྲེལ་གྱི་འགྲེལ་པ།
དགྱེས་པ་རྡོ་རྗེ་དང་། །སྒྱུ་འཕྲུལ་དྲ་བ་གསང་འདུས་ལ་སོགས་པ་ མིང་། །དུས་མ་དོན་གཅིག་
ཟུང་འཇུག་སྟོན་ལ་འདུད། །རྡོ་རྗེ་ཤེས་རབ་ཐབས་སེམས་དཔའ་སྟེ། ཐབས་ཤེས་ཟུང་འཇུག་དང་
ཨེ་ཡིག་སྟོང་ཆེན་དང༌། ཝཾ་ཡིག་བདེ་ཆེན་ཟུང་འཇུག་དེ་བཞིན་དུ་དུས་འཕོ་མེད་ཀྱི་བདེ་བ་སྐད་
གཅིག་དང་པོ་ནས་ཉི་ཁྲི་ཆིག་སྟོང་དྲུག་བརྒྱ་རྫོགས་ཀྱི་བར། འཁོར་ལོ་ཤེས་བྱ་ཐམས་ཅད་ཁྱབ་པར་
འགྲོ་བའི་སྟོང་ཉིད་གཉིས་ཟུང་དུ་འཇུག་ལ། འཁོར་ལོ་སྡོམ་པའི་འཁོར་ལོ་རྩའི་འཁོར་ལོ་རྩ་སྟོང་
ཕྲག་བདུན་ཅུ་རྩ་གཉིས་ཏེ། མཁའ་འགྲོ་མ་ཀུན་སྤྱོད་ལས། འདི་དག་གནས་སུ་མཁའ་འགྲོ་མ། །
རྩ་ཡི་གཟུགས་ཀྱིས་ཡང་དག་གནས། །ཞེས་སོ། །སྡོམ་པ་དེ་དག་ཐམས་ཅད་ཀྱང་རྩའི་འཁོར་ལོ་
དྲུག་ལ་སོགས་པར་སྡོམ་པའམ། ཐིག་ལེས་གང་བས་རྒྱས་པའོ། །ཧེ་བཛྲ་གྱི་ཧེ་དགའ་བའི་དོན་དུ་
བྱས་ནས་དགེས་པ་རྡོ་རྗེ་ཞེས་བྱ་བར་མར་པ་ལོཙྪས་བསྒྱུར་ཏེ། དེ་ཡང་སེམས་ཅན་གྱི་དོན་ལ་དགེས་
པའི་སྙིང་རྗེ་ཆེན་པོ་ཉིད་དོ། །སྟོང་ཉིད་རྟོགས་པའི་ཤེས་རབ་དེ་ལ་བགེགས་སམ་བར་ཆད་གང་
གིས་ཀྱང་དབྱེ་བར་མི་ནུས་པས་རྡོ་རྗེའོ། །བརྟག་གཉིས་ལས། ཧེ་ནི་སྙིང་རྗེ་ཆེན་པོ་ཉིད། །བཛྲ་ཤེས་
རབ་བརྗོད་པར་བྱ། །ཞེས་སོ། །དེ་ལྟར་ན་དགྱེས་པ་རྡོ་རྗེའི་སྐབས་སུ་བཛྲ་ཤེས་རབ་ཏུ་བྱས་ལ། རྡོ་
རྗེ་དང་པད་མ་ཞེས་པའི་སྐབས་སུ་རྡོ་རྗེ་ཐབས་སུ་བྱས་པས་སྐབས་ཀྱི་དབང་ལས་མིང་ཅིག་ཀྱང་
དོན་དུ་མ་ལ་འཇུག་ལ་དོན་གཅིག་ཀྱང་མིང་སྣ་ཚོགས་ཀྱིས་བརྗོད་པར་བྱས་སོ། །ཐབས་ལ་མཁས་
པ་སྒྱུ་འཕུལ། སྟོང་ཉིད་ཀྱིས་ཤེས་བྱ་ཐམས་ཅད་ལ་ཁྱབ་པས་དྲ་བ། དེ་དག་ཀྱང་ཟུང་འཇུག་གོ །གསང་
འདུས་རྒྱུད་ཕྱི་མར། གསང་བ་ཞེས་བྱ་བ་བསྟན་པ་ནི། །སྐུ་གསུང་ཐུགས་ནི་རྣམ་པ་གསུམ། །འདུས་
པ་ཞེས་བྱ་བ་བསྟན་པ་ནི། །སངས་རྒྱས་ཐམས་ཅད་འདུས་པར་གསུངས། །ཞེས་འབྱུང་ལ། སྐུ་གསུང་
ཐུགས་ཀྱི་རྣམ་འཕྲུལ་རྣམས་ཕལ་གྱི་བློར་མི་ཤོང་བས་གསང་ཞིང་། གསུམ་པོ་དབྱེར་མི་ཕྱེད་ལ་རེ་
རེར་ཀྱང་སངས་རྒྱས་ཐམས་ཅད་འདུས་པས་འདུས་པ་སྟེ། གསང་འདུས་བཤད་རྒྱུད་དང༌། སྤྱོད་
བསྡུས་སྒྲོན་མ་སོགས་སུ་བལྟའོ། །དེ་ལྟར་ཐབས་ཤེས་མིང་སྣ་ཚོགས་དོན་སྟོང་ཉིད་སྙིང་རྗེ་སྙིང་པོ་
ཅན་དུ་གཅིག་པས་ཐབས་ཤེས་ཟུང་འཇུག་སྟོན་པའི་བླ་མ་ལ་འདུད་དོ། །
དེ་ནས་སྐབས་གསུམ་དུ་དབྱེ་བ་ལ། གཞི་ལམ་འབྲས་གསུམ་གྱི་དང་པོ་གཞི་འཆད་པ་ནི།
ཟུང་འཇུག་དབྱེར་མེད་རོ་མཉམ་མི་ཤིགས་པ། །རང་བྱུང་ཡེ་ཤེས་དང་པོའི་སངས་རྒྱས་ནི། །དྲི་
317



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བཅས་དེ་བཞིན་ཉིད་དུ་ཐམས་ཅད་ལ། །མཁའ་བཞིན་ཀུན་གཞིར་ཡོད་པར་སྟོན་ལ་འདུད། །དམིགས་
མེད་ཀྱི་སྙིང་རྗེ་ཟག་པ་མེད་པའི་བདེ་བ་ཆེན་པོ་དང་། དམིགས་བཅས་ཀྱི་སྟོང་ཉིད་རྣམ་པའི་མཆོག་
ཐམས་ཅད་དང་ལྡན་པ་གཉིས། ཕན་ཚུན་དུ་ཟུང་དུ་འཇུག་པ་དཔེར་ན་སྨན་པ་མཁས་པས་རོ་ནུས་
ཞུ་ཞེས་གསུམ་བསྡེབས་པའི་སྨན་ཕྱེ་མ་ཞིབ་མོ་དབྱེར་མེད་དུ་འདྲེས་པ་ལྟར། བདེ་ཆེན་དང་སྟོང་
ཆེན་གཉིས་ཀྱང་དབྱེར་མེད་ལ་ཤར་ལྷོ་ནུབ་བྱང་གི་རྒྱ་མཚོའི་ཆུ་རྣམས་ལན་ཚའི་རོར་རོ་མཉམ་པ་
ལྟར། ཤེས་རབ་དང་སྙིང་རྗེ་གཉིས་ཀྱང་ཟག་མེད་ཀྱི་ངང་དུ་རོ་མཉམ་མོ། །དེ་ནི་རྐྱེན་གང་གིས་ཀྱང་
མི་ཤིགས་ཅིང་གདོད་མ་ནས་རང་བཞིན་གྱིས་ནམ་མཁའ་ལྟར་གནས་པས་རང་བྱུང་བ་སྟེ། དེ་ཡང་
བེམས་པོའི་ངོ་བོ་མ་ཡིན་གྱི་ཡེ་ཤེས་ཀྱི་བདག་ཉིད་དུ་གྲུབ་པ་དང་པོའི་སངས་རྒྱས་ཡིན་ལ། དེ་ནི་དྲི་
མ་དང་བཅས་པའི་དེ་བཞིན་ཉིད་སེམས་ཅན་ཐམས་ཅད་ལ་ཁྱབ་པར་གནས་པ་དཔེར་ན་ནམ་
མཁའ་གཟུགས་ཅན་ཐམས་ཅད་ལ་ཁྱབ་པར་གནས་པ་བཞིན། །འཁོར་འདས་ཀུན་གྱི་གཞིར་དེ་
བཞིན་གཤེགས་པའི་སྙིང་པོ་ཡོད་པར་སྟོན་པ་བླ་མ་ལ་འདུད། རྒྱུད་བླ་ལས། ཇི་ལྟ་ནམ་མཁའ་
གཟུགས་གྱུར་ཀུན་དུ་སོང་། །དེ་བཞིན་དེ་ཡང་སེམས་ཅན་ཚོགས་ཀུན་སོང་། །ཞེས་གསུང་སོ། །འགའ་
ཞིག་ཁྱི་རྒན་རྒྱ་རེང་བའི་རྒྱུད་ལ་བདེ་གཤེགས་སྙིང་པོ་ཡོད་ཅེས་བརྗོད་ན་བཞད་གད་བྱེད་ཅིང་བློར་
མི་ཤོང་བ་ནི་ལུང་འདི་མ་ཐོས་པར་གསལ་ཏེ། ཁྱི་རྒན་རྒྱ་རེང་བ་ལྟ་ཞོག་གི ཡི་དྭགས་ནག་རེང་
ལའང་ཡོད་ལ། དམྱལ་བ་དམར་རེང་ལའང་ཡོད་དེ། མནར་མེད་ཀྱི་དམྱལ་བ་ཚུན་ཆོད་ཀྱང་སེམས་
ཅན་ཡིན་པའི་ཕྱིར་རོ། །འགའ་ཞིག་སངས་རྒྱུར་རུང་གི་རིགས་ཙམ་ཡོད་པ་ལ་དགོངས་ནས་སེམས་
རྣམས་དྲང་བའི་དོན་དུ་བདེ་གཤེགས་སྙིང་པོ་ཡོད་ཅེས་གསུགས་ཀྱི། ངེས་དོན་མིན་ཏེ། སེམས་
ཞུམ་སེམས་ཅན་དམན་ལ་བརྙས་པ་དང༌། །ཡང་དག་མི་འཛིན་ཡང་དག་ཆོས་ལ་བསྐུར། །བདག་
ཆགས་ལྷག་པའི་སྐྱོན་ལྔ་གང་དག་ལ། །ཡོད་པ་དེ་དག་དེ་སྤང་དོན་དུ་གསུངས། །ཞེས་རྒྱུད་བླར་
འབྱུང་བ་འདི་དྲང་དོན་གྱི་ཁུངས་སུ་ཁྱེར་ཡོང་བ་ནི། རྣམ་པར་འཁྱམས་པ་སྟེ། སེམས་ཅན་དྲང་བའི་
དོན་དུ་གསུངས་པ་དྲང་དོན་ཡིན་ན། ངེས་དོན་གྱི་མདོ་ཐམས་ཅད་ཀྱང་དྲང་དོན་དུ་འགྱུར་ལ། ཀུན་
རྫོབ་སྟོན་པ་ཐམས་ཅད་དྲང་དོན། ངེས་དོན་སྟོན་པ་ཐམས་ཅད་ངེས་དོན་ཡིན་ན་ནི། དོན་དམ་བདེ་
གཤེགས་སྙིང་པོ་སེམས་ཅན་གྱི་རྒྱུད་ལ་ཡོད་པར་སྟོན་པས་ངེས་དོན་ཡིན་ནོ། །ཁྱེད་རང་ལྟར་
318



བསྟན་པ་སྤྱི་འགྲེལ་གྱི་འགྲེལ་པ།
ནའང་སངས་རྒྱར་རུང་གི་རིགས་དེ་རང་བཞིན་དུ་གནས་པའི་རིགས་སུ་འདོད་པ་དེ་ཆོས་དབྱིངས་
ཡིན་པར་མངོན་རྟོགས་རྒྱན་ལས། ཆོས་ཀྱི་དབྱིངས་ལ་དབྱེར་མེད་ཕྱིར། །རིགས་ནི་ཐ་དད་རུང་
མ་ཡིན། །ཞེས་འདོད་ལ། དེ་ལྟར་བྱས་ན་ཆོས་དབྱིངས་ཡང་དག་པའི་མཐའ་དེ་བཞིན་ཉིད་རིགས།
བདེ་གཤེགས་སྙིང་པོ་རྣམས་མིང་གི་རྣམ་གྲངས་ཡིན་པ་ལ། སེམས་ཅན་ལ་རིགས་ཡོད་པར་སྟོན་པ་
ངེས་དོན་ཡིན་ལ། བདེ་གཤེགས་སྙིང་པོ་ཡོད་པར་སྟོན་པ་དྲང་དོན་ཡིན་པ་འགལ་ལོ་ཞེས་སྨྲས་པས།
ཁོ་ན་རེ། ངེད་རིགས་དེ་སངས་རྒྱས་ཀྱི་ས་བོན་ཙམ་ཡིན་པས་རྐྱེན་གཞན་ཚང་ན་སངས་རྒྱས་འབྱུང་
དུ་རུང་གི་ད་ལྟ་སངས་རྒྱས་མིན་པས་སེམས་ཅན་ལ་བདེ་གཤེགས་སྙིང་པོ་ཞེས་པ་དང་པོ་ནས་
སངས་རྒྱས་པ་ཡོན་ཏན་ཐམས་ཅད་དབྱེར་མེད་དུ་རྫོགས་པར་ཡོད་ལ། དེའང་འཁོར་བ་ན་འཁྱམས་
པ་གཅིག་འདོད་པ་འདི་ཤིན་དུ་མི་རིགས་ཏེ། དང་པོ་ནས་སངས་རྒྱས་ནས་ཡོན་ཏན་ཐམས་ཅད་ཚང་
ན་ད་ལམ་བསྒྲུབ་མི་དགོས་ལ། སངས་རྒྱས་གཞན་དུ་འཁོར་བར་འཁྱམས་ན་སངས་རྒྱས་པ་ལ་དགོས་
པ་ཅི་ཞིག་ཡོད། ཅེས་ཟེར་ན། དཔལ་ཆོས་ཀྱི་གྲགས་པས། གནས་གསུམ་པར་ནི་འཕོ་བ་ན། །བསྟན་
བཅོས་ལེན་པ་རིགས་ལྡན་ཡིན། །ཞེས་པ་ལྟར། གཞལ་བྱ་ཤིན་དུ་ལྐོག་གྱུར་འཇལ་བའི་སྐབས་སུ་
ལུང་རྣམ་དག་གི་རྗེས་སུ་འབྲང་དགོས་ཀྱི། ཤིན་དུ་སྟོབས་ཆུང་བའི་རི་བོངགི་རྐྱལ་གྱིས་རྒྱ་མཚོ་
རྒལ་བར་མི་ནུས་པ་ལྟར། ཚུ་རོལ་མཐོང་བའི་ཤེས་པའི་ཡུལ་མ་ཡིན་པས། བློར་མི་ཤོང་བ་ཁྱེད་
བདེན་ཏེ། བསམ་གྱིས་མི་ཁྱབ་པའི་གནས་ཡིན་པས་ཕྱིར། སེམས་ཅན་གྱི་སེམས་རྒྱུད་ལ་ཡོད་པས་
ཆོས་དབྱིངས་འདི་བསམ་གྱིས་མི་ཁྱབ་པར། རྒྱུད་བླར། དཀོན་མཆོག་གསུམ་པོ་འདི་ཡི་
རིགས། །ཐམས་ཅད་གཟིགས་པ་རྣམས་ཀྱི་ཡུལ། །རྒྱུ་བཞི་ཡིས་ནི་བསམ་མི་ཁྱབ། །ཅེས་གསུངས་ལ།
རྒྱུ་བཞི་པོ་ནི། དག་དང་ཉོན་མོངས་ལྡན་ཕྱིར་དང་། །ཀུན་ནས་ཉོན་མོངས་མེད་དག་ཕྱིར། །རྣམ་དབྱེ་
བ་མེད་ཆོས་ཕྱིར། །ལྷུན་གྲུབ་རྣམ་པར་མི་རྟོག་ཕྱིར། །ཞེས་པའི་འགྲེལ་པར། དྲི་མ་དང་བཅས་
པའི་དེ་བཞིན་ཉིད་ནི། གཅིག་ལ་དུས་གཅིག་ཏུ་རྣམ་པར་དག་པའང་ཡིན་ལ། ཀུན་ནས་ཉོན་མོངས་
པའང་ཡིན་པའི་ཕྱིར་གནས་འདི་བསམ་གྱི་མི་ཁྱབ་སྟེ། ཟབ་མོའི་ཆོས་ཀྱི་ཚུལ་ལ་མོས་པ་རང་སངས་
རྒྱས་རྣམས་ཀྱིའང་སྤྱོད་ཡུལ་དུ་མ་གྱུར་པའི་ཡུལ་ཡིན་པའི་ཕྱིར། ཞེས་པའི་དོན། གཅིག་ལ་དུས་
གཅིག་ཏུ་ཞེས་པ་གང་ཟག་གཅིག་གི་རྒྱུད་གཅིག་ལ་དུས་སྔ་ཕྱི་མེད་པ་གཅིག་ཏུ། ཉོན་མོངས་རྣམ་
319



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བྱང་གཉིས་ལྷན་གཅིག་གནས་པ་མི་འགལ་བ་འདི་བསམ་གྱིས་མི་ཁྱབ་པར། དཔལ་ཕྲེང་སེང་གེའི་
ང་རོའི་མདོ་ལས། གང་གི་ཕྱིར་ལྷ་མོ་ཆོས་འདི་གཉིས་ནི་རྟོགས་པར་དཀའ་སྟེ། སེམས་རང་བཞིན་
གྱིས་རྣམ་པར་དག་པ་རྟོགས་པར་དཀའ་བ་དང༌། སེམས་དེ་ཉིད་ཉེ་བར་ཉོན་མོངས་པ་རྟོགས་པར་
དཀའ་བའོ། །ལྷ་མོ་ཆོས་འདི་གཉིས་ཉན་པར་བྱེད་པ་ནི་ཁྱོད་དམ། ཡང་ན་ཆོས་ཆེན་པོ་དང་ལྡན་
པའི་བྱང་ཆུབ་སེམས་དཔའ་ཆེན་པོ་རྣམས་སོ། །ལྷ་མོ་ཉན་རང་རྣམ་ཀྱི་ནི་དེ་བཞིན་གཤེགས་པ་
ལ་དད་པས་རྟོགས་པར་བྱ་བ་ཉིད་དོ། །ཞེས་སོ། །དེ་ལ་དྲི་མ་མེད་པའི་རང་བཞིན་ཉིད་ནི་སྔར་དྲི་
མས་ཀུན་ནས་ཉོན་མོངས་པར་མ་གྱུར་པ། ཕྱིར་རྣམ་པར་དག་པའི་ཕྱིར་གནས་འདི་བསམ་གྱིས་མི་
ཁྱབ་པའོ། །ཞེས་དང༌། ཡང་དཔལ་ཕྲེང་ལས། གང་གི་ཕྱིར་སེམས་ནི་རང་བཞིན་གྱི་འོད་གསལ་
བ་སྟེ། དེ་ནི་དེ་ཁོ་ན་བཞིན་ཤེས་སོ། །དེས་ན་སྐད་གཅིག་གཅིག་དང་ལྡན་པའི་ཤེས་རབ་ཀྱིས་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་སོ། ། ཞེས་
གསུངས་པའི་དོན་སེམས་རང་བཞིན་གྱིས་འོད་གསལ་བའོ། །ཞེས་པ་རང་བཞིན་གྱིས་སངས་རྒྱས་
པའོ། །མདོ་རྒྱན་ལས། སེམས་ཅན་རྣམས་ནི་སངས་རྒྱས་ཉིད། །འོན་ཀྱང་བློ་བུར་དྲི་མས་བསྒྲིབས། །
ཞེས་པ་དང༌། རྒྱུ་ཐམས་ཀྱི་ཡང་རྩེ་དོན་དམ་པའི་མཚན་ཡང་དག་པར་བརྗོད་པ་ལས། དང་པོའི་
སངས་རྒྱས་རྒྱུ་མེད་པ། །ཞེས་སོ། །དེ་ནི་དེ་ཁོ་ན་བཞིན་ཤེས་སོ། །ཞེས་པ་ད་ལྟ་བློ་བུར་གྱི་དྲི་མས་
བསྒྲིབས་ནས་སེམས་རང་བཞིན་གྱི་འོད་གསལ་བ་མ་ཤེས་པ་ལ། དགེ་བའི་བཤེས་གཉེན་ལ་རྟེན་
ནས་ལམ་བསྒོམས་པའི་སྟོབས་ཀྱིས་དེ་ཁོ་ན་བཞིན་ཤེས་སོ། །དེས་ན་སྐད་གཅིག་གཅིག་དང་ལྡན་
པའི་ཤེས་རབ་ཀྱིས་དག་པ་གཉིས་ལྡན་དུ་སངས་རྒྱས་འོ། །ཞེས་པའོ། །དེ་ལ་རང་བཞིན་གྱི་སངས་
རྒྱས་ལའང་ཡོན་ཏན་ཐམས་ཅད་ཚང་བར་ཡོད་དེ། ཉི་མ་དང་འོད་ལྟར་སངས་རྒྱས་དང་ཡོན་
ཏན་དབྱེར་མི་ཕྱེད་པས་སོ། །རྒྱུད་བླའི་འགྲེལ་པར། དེ་ལ་དྲི་མ་མེད་པའི་དེ་བཞིན་ཉིད་ནི་གཅིག་
ཏུ་ཀུན་ནས་ཉོན་མོངས་པ་སོ་སོ་སྐྱེ་བོ་ཡི་ས་ལའང་། རྣམ་པར་དབྱེར་མེད་པའི་ཆོས་ཉིད་སྔ་ཕྱི་ཁྱད་
པར་ཡོད་པའི་ཕྱིར་གནས་འདི་བསམ་གྱི་མི་ཁྱབ་སྟེ། གང་གི་ཕྱིར་གང་ལ་དེ་བཞིན་གཤེགས་པའི་
ཡེ་ཤེས་མཐའ་དག་རྗེས་སུ་མ་ཞུགས་པའི་སེམས་ཅན་དེ་དག་ནི་སེམས་ཅན་གྱི་རིགས་ན་འགའ་
ཡང་མེད་དོ། །འོན་ཀྱང་འདུ་ཤེས་ཀྱི་འཛིན་པས་དེ་བཞིན་གཤེགས་པའི་ཡེ་ཤེས་མི་མཐོང་། འདུ་
320



བསྟན་པ་སྤྱི་འགྲེལ་གྱི་འགྲེལ་པ།
ཤེས་ཀྱི་འཛིན་པ་དང་བྲལ་བ་ལས་ནི་ཐམས་ཅད་མཁྱེན་པའི་ཡེ་ཤེས། རང་བྱུང་གི་ཡེ་ཤེས། ཐོགས་
པ་མེད་པའི་ཡེ་ཤེས་རབ་ཏུ་འབྱུང་ངོ་ཞེས་སོ། །དེ་བཞིན་དུ་ཕལ་པོ་ཆེ་ཡང་། སྟོང་གསུམ་དང་མཉམ་
པའི་དར་ཡུག་ལ་སྟོང་གསུམ་ཐམས་ཅད་ཚང་བར་བྲིས་པ་རྣམས་རྡུལ་ཕྲ་རབ་ཀྱི་ནང་དུ་བཅུག་པ་
སྐྱེས་བུ་མཁས་པ་ལྷའི་མིག་དང་ལྡན་པས་མཐོང་སྟེ། ཕྱེ་ནས་སེམས་ཅན་རྣམས་ལ་ཉེ་བར་འཁོར་
བར་བྱེད་པའི་རྟག་པ་མཐའ་བཟུང་གི་དཔེས། སངས་རྒྱས་ཀྱི་ཡེ་ཤེས་མཚང་བ་མེད་པར་སེམས་
ཅན་ཐམས་ཅད་ལ་ཁྱབ་པར་ཡོད་ཀྱང༌། འདུ་ཤེས་ཀྱི་འཛིན་པས་བཅིངས་པའི་བྱིས་པ་རྣམས་ཀྱིས་
མ་མཐོང་བ་དེ་བཞིན་གཤེགས་པའི་འཕགས་པའི་ལམ་བསྟན་པ་རྟེན་ནས་འདུ་ཤེས་ཀྱི་འཆིང་བ་
ཐམས་ཅད་བསལ་ཏེ། སངས་རྒྱས་ཀྱི་ཡེ་ཤེས་རྣམས་སེམས་ཅན་ཐམས་ཅད་ཀྱི་ཉེ་བར་འཚོ་བར་
འགྱུར་རོ། །ཞེས་གསུངས་སོ། །མཛད་པ་བསམ་གྱིས་མི་ཁྱབ་པའང་འོག་ཏུ་བཤད་པར་བྱའོ། །ཡེ་
ཤེས་ཚད་མེད་པ་དེ་ལྟ་བུ་དང་ལྡན་ན། བློ་བུར་གྱི་ཉོན་མོངས་པ་བསོག བསོབ། བརྫུན་པ་བསླུ་བའི་
ཆོས་ཅན་དེ་འདྲ་བས་གཏུམས་ཤིང་བཅིངས་ནས་འཁོར་བར་འཁྱམས་དགོས་པའི་སངས་རྒྱས་
འཁོས་མེད་འདྲ་འགལ་ཞེ་ན། འོ་ན་དག་པ་གཉིས་ལྡན་གྱི་སངས་རྒྱས་ཀྱིས་ཀྱང་། སེམས་ཅན་
ཐམས་ཅད་ཀྱི་མགོན་སྐྱབས་ཡིན་བཞིན་དུ་གློ་བུར་གྱི་ཉོན་མོངས་པ་བསོག་བསོབ་དེས་སེམས་ཅན་
རྣམས་འཐུམས་པ་སེལ་མི་ནུས་པར་འཁོར་བར་འཁྱམ་དུ་འཛུད་པའི་སྐྱབས་གནས་འཁོས་མེད་
པ་དེ་འདྲ་འགལ་བར་ཁྱེད་རང་ལའང་ཁྱད་མེད་དོ། །དེའི་ཕྱིར་སེམས་ཅན་རྣམས་འཁོར་བ་ལས་
ཐར་པ་ལ་བདེ་གཤེགས་སྙིང་པོ་ལ་ལྟོས་ན་ནང་གི་སྟོབས་བདེ་གཤེགས་སྙིང་པོ་ཡོད་ཀྱང་ཕྱིའི་སྟོབས་
ལམ་བསྒྲུབ་མཁན་མ་ཚང་བས་ཡུལ་ངེས་པ་དང་ཁྱབ་པ་དགོས་སུ་བྱུང་། དག་པ་གཉིས་ལྡན་གྱི་
སངས་རྒྱས་ལ་ལྟོས་ན། ཕྱིའི་སྟོབས་སངས་རྒྱས་རྣམས་བཞུགས་ཀྱང་། ནང་གི་སྟོབས་ལམ་ཉམས་
སུ་ལེན་མཁན་མ་ཚང་བས་ཐར་པ་མ་ཐོབ་སྟེ། མདོ་ལས། བསྒྲུབ་པ་ནན་ཏན་སྙིང་པོར་བྱེད་པ་ལ་བླ་
མ་མེད་པའི་བྱང་ཆུབ་ཡོད་ཀྱི་མི་བྱེད་པ་ལ་ནི་མ་ཡིན་ཞེས་སོ། །ཁ་ཅིག་ན་རེ། དེ་ལྟར་ནའང་དཀོན་
མཆོག་གསུམ་གྱི་ཡ་གྱལ་སངས་རྒྱས་དཀོན་མཆོག་མ་ཡིན་ཏེ། སེམས་ལ་ཡོད་པར་འདུག་པའི་ཕྱིར་
རོ་ཞེ་ན། དག་པ་གཉིས་ལྡན་གྱི་སངས་རྒྱས་ཀྱང་དཀོན་མཆོག་མ་ཡིན་པར་འགྱུར་ཏེ། སྣོད་བཅུད་
ཐམས་ཅད་ལ་ཁྱབ་པར་ཡོད་པའི་ཕྱིར། གསང་བ་བསམ་གྱིས་མི་ཁྱབ་པ་ལས། ནམ་མཁས་ཇི་
བ བར
32



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
སྙེད་ཁྱབ་གྱུར་པ། །སྐུ་ཡིས་ཀྱང་ནི་དེ་སྙེད་ཁྱབ། །ཅེས་སོགས་དང་། བཟང་སྤྱོད་ལས། རྡུལ་གཅིག་
སྟེང་ན་རྡུལ་སྙེད་སངས་རྒྱས་རྣམས། །ཞེས་རྡུལ་ཕྲ་རབ་རེ་རེའི་སྟེང་ན་སངས་རྒྱས་དཔག་ཏུ་མེད་པ་
བཞུགས་པར་གསུངས་པས་སོ། །ཡོད་པས་མི་ཕན་ཡིན་དགོས་ཞེ་ན། མདོ་རྒྱན་ལས། ཆོས་རྣམས་
ཐམས་ཅད་སངས་རྒྱས་ཉིད། །ཅེས་དང་། རྒྱལ་བའི་ཡུམ་ལ་སོགས་པ་མདོ་མང་པོ་ལས། ཆོས་རྣམས་
ཐམས་ཅད་ནི་བཟོད་མ་ནས་ཞི་བར་རང་བཞིན་གྱི་མྱ་ངན་ལས་འདས་པའོ། །ཞེས་རང་གི་ངོ་བོ་
གདོད་མ་ནས་སངས་རྒྱས་སུ་གསུངས་སོ། །ཁ་ཅིག་ན་རེ། ཡོད་པ་དང་ཡིན་པས་མི་ཕན་མཐོང་བ་
དཀོན་པས་དཀོན་མཆོག་སྟེ། སངས་རྒྱས་མཚན་དང་དཔེ་བྱད་ཀྱིས་བརྒྱན་པ་མི་འཇིགས་པ་བཞིས་
འཁོར་གྱི་ནང་ན་ཆོས་གསུང་བ་དེ་འདྲ་བ་སྐལ་བསྐལ་པ་མང་པོར་མཐོང་བ་ཤིན་ཏུ་དཀར་བའི་ཕྱིར།
ཞེ་ན། བདེན་མོད་ཀྱིས་ཀྱང༌། དེ་ཙམ་ནི་སངས་རྒྱས་རྗེས་དྲན་སོགས་རྒྱུ་ཁྱད་པར་ཅན་འགའ་ཞིག་
སྔོན་དུ་སོང་བ་ན། དེ་བཞིན་གཤེགས་པའི་སྙིང་པོ་དྲི་མ་ཅུང་ཟད་དག་པ་ལ་རྟེན་ནས་ཕྱི་རོལ་དུ་
མཆོག་གི་སྤྲུལ་སྐུ་མཐོང་བ་ཡིན་ཏེ། རྒྱུད་བླར་། ཇི་ལྟར་བེཟླུར་ས་གཞི་གཙང་མ་ལ། །ལྷ་དབང་ལུས་
ཀྱི་གཟུགས་བརྙན་འཆར་བ་ལྟར། །དེ་བཞིན་འགྲོ་སེམས་ས་གཞི་གཙང་མ་ལ། །ཐུབ་པའི་དབང་
པོའི་སྐུ་ཡི་གཟུགས་བརྙན་འཆར། །ཞེས་གསུངས་ཏེ། བདེ་གཤེགས་སྙིང་པོ་དེ་བས་ཀྱང་མཐོང་
བ་དཀོན་པར། སྤྲིན་མཐོང་མཁའ་ལ་ཉི་བཞིན་འདིར་ཁྱོད་བློ་གྲོས་ཕྱོགས་གཅིག་ཅན། །བློ་མིག་
དག་པའི་འཕགས་རྣམས་ཀྱིས་ཀྱང་ཐམས་ཅད་མཐོང་མི་ལགས། །ཞེས་གསུངས་པས། དཀོན་
མཆོག་ཡིན་ལ། འགའ་ཞིག་འདི་སྐྱབས་གནས་གོ་ཆོད་པོ་མིན་ཏེ། ཁྱོད་རྒྱུད་ལ་ལྡན་བཞིན་གང་
ཟག་དེ། ཐ་ན་བཀྲེས་སྐོམ་སེལ་བ་ལའང་མི་ཕན་པར་འཁོར་བར་འཁྱམ་དགོས་ཀྱིན་འདུག་པའི་
ཕྱིར་དང༌། རྗེ་བཙུན་མ་སྒྲོལ་མ་ལྟ་བུའི་ཞལ་མཐོང་བ་ཙམ་གྱིས་ཀྱང་འཇིགས་པ་བརྒྱད་ལ་སྐྱོབ་
ནུས་པའི་ཕྱིར་ཞེ་ན། འོ་ན་དག་པ་གཉིས་ལྡན་གྱི་སངས་རྒྱས་ཀྱང་སྐྱབས་གནས་གོ་ཆོད་པོར་མི་
འགྱུར་ཏེ། ཁྱེད་སེམས་ཅན་ཐམས་ཅད་ཀྱི་མགོན་དུ་ཡོད་བཞིན་དུ། ཡི་དྭགས་ལ་སོགས་བཀྲེས་སྐོམ་
གྱིས་མནར་ནས་འཁོར་བར་འཁྱམ་དགོས་ཀྱིན་འདུག་པའི་ཕྱིར། ལན་འདི་ནི་སྔར་དུའང་བརྗོད་
ཟིན་མོད་ཀྱི། ཞེས་པ་ནི་དགོས་པ་ཅན་གྱི་གཏམ་རྣམས་ཡང་དག་ཡང་དུ་བརྗོད། ཅེས་རྣམ་བཤད་
རིག་པར་འབྱུང་ངོ༌། །དེས་ན་སེམས་ཅན་གྱི་ལས་ལ་སངས་རྒྱས་ཀྱི་མཐུ་རྟགས་ཞེས་འཇིག་རྟེན་པ་
322



བསྟན་པ་སྤྱི་འགྲེལ་གྱི་འགྲེལ་པ།
ཟེར་བ་ལྟར། ཕལ་ཆེར་སེམས་ཅན་རང་རང་གི་ལས་ཀྱི་དབང་ལས་གྱུར་ལ། སྒྲོལ་མའི་ཞལ་མཐོང་
བས། འཇིགས་པ་ལ་སྐྱོབ་པ་ཤིན་ཏུ་བདེན་ནའང་ཕྱི་རོལ་གྱི་སྒྲོལ་བ་ཙམ་ཡིན་ལ། བདེ་གཤེགས་
སྙིང་པོའི་བཙུན་མོ་ནང་གི་རྣལ་འབྱོར་མ་རྣམས་ཀྱི་ཞལ་དྲན་པ་ཙམ་གྱིས་ཀྱང་ཕྱི་ནང་གི་འཇིགས་
པ་ཆེན་པོ་བཅུ་དྲུག་ལ་སོགས་པ་ལ་སྐྱོབ་པར་དྲི་མེད་འོད་ལས་གསུངས་ཏེ། ཆེད་དུ་བརྗོད་པའི་ཚོམ་
ལས། དེའི་ཕྱིར། བདག་ཉིད་བདག་གི་མགོན་ཡིན་ཏེ། །གཞན་ལྟ་སུ་ཞིག་བདག་གི་མགོན། །ཞེས་
ལེགས་པར་གསུངས་སོ། །དེ་བས་ན་ལམ་ཕྱིན་ཅི་མ་ལོག་པར་ཉམས་སུ་བླངས་ན། གློ་བུར་གྱི་དྲི་མ་
རྣམས་དག་ནས་ཆོས་རྣམས་ཀྱི་གནས་ལུགས་རང་ཉིད་ལ་ཡོད་པའི་དེ་བཞིན་གཤེགས་པའི་སྙིང་པོ་
མངོན་དུ་འགྱུར་ཏེ། རྣམ་པར་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་དང༌། འཕོ་མེད་ཀྱི་
བདེ་བ་ཆེན་པོ་ལ་སྤྱོད་པ་འགྲོ་བ་ཐམས་ཅད་ཀྱི་སྐྱབས་གནས། ལྷ་ཡི་ཡང་ལྷ། སངས་རྒྱས་ཤཱཀྱའི་
དབང་པོ་ཐུབ་པ་ཆེན་པོ་ལྟ་བུ་ངེས་པར་འབྱུང་ཏེ། སྟོང་ཆེན་མོ་ལས། ཟག་པ་ཆགས་བྲལ་བདུད་
རྩི་འདུས་མ་བྱས། །ཤེས་པས་ཤཀྱ་ཐུབ་དེ་རབ་ཏུ་ཕྱེ། །བདུད་རྩི་ཞི་བ་འདུས་བྱས་མ་ཡིན་པས། །
ཆོས་དེ་དང་ནི་མཉམ་པ་གང་ཡང་མེད། །ཅེས་གསུངས་པས། ཆོས་རྣམས་ཀྱི་ཆོས་ཉིད་གཞི་རང་
བཞིན་གྱི་སངས་རྒྱས་རྟོགས་ནས་སྒྲིབ་གཉིས་ལས་གྲོལ་མོད་ཀྱང་། གཞིའི་གནས་ལུགས་དེ་སེམས་
ཅན་གྱི་དུས་ན་ངན་པ་གཅིག དུས་ཕྱིས་སངས་རྒྱས་བཟང་དུ་སོང་བ་མེད་དོ། །དེ་སྐད་བརྗོད་པ་ལ་
ཁོ་ན་རེ། དེ་ལྟར་ནའང་ཁྱེད་ཀྱི་འདི་མི་རིགས་ཏེ། སློབ་དཔོན་ཆེན་པོ་ཞི་བའི་ལྷས། གལ་ཏེ་རྒྱུ་ལ་
འབྲས་གནས་ན། །ཟན་ཟ་མི་གཙང་ཟ་བར་འགྱུར། །རས་ཀྱི་རིན་གྱི་རས་བལ་གྱི། །ས་བོན་ཉོས་ལ་
བགོ་བར་གྱིས། །ཞེས་པ་ལྟར། རྒྱུ་ལ་འབྲས་གནས་སུ་འདོད་པ་དབང་ཕྱུག་པ་རྣམས་ཀྱི་གྲུབ་མཐའ་
ལྟར་མི་འགྱུར་རམ་ཞེ་ན། མུ་སྟེགས་དབང་ཕྱུག་པ་རྒྱུ་ས་བོན་ལ་འབྲས་བུའི་ཆོས་མྱུ་གུ་ལ་སོགས་
པ་དང་པོ་ནས་ཀྱང་ཡོད་ཀྱང་གསལ་བར་མི་མངོན་པ་ལ། དུས་ཕྱིས་ཆུ་ལུད་ལ་སོགས་པ་དང་། དྲོད་
གཤེར་འཛོམ་པའི་རྐྱེན་གྱིས་གསལ་བར་བྱས་པར་འདོད་མོད། དེ་དང་འདི་རྣམ་པ་འདྲ་མོ་གཅིག་
བྱུང་ནའང༌། དྷོ་ དོ་ཧ་ལས། གྲོགས་པོ་ཕག་དང་གླང་པོ་ལྟོས། །ཞེས་པ་ལྟར། ཕག་དང་གླང་པོ་
དབྱིབས་གཞུ་ལྟར་དགུ་བ་དང་། བསུས་གསུས་པ་ཆེ་ཞིང་རྐང་ལག་ཐུང་བ་དང་། མིག་ཆུ་ཞིང་སྣ་
རིང་བ་ལ་སོགས་པའི་ཆ་ནས་ཅུང་ཟད་འདྲ་མོད་ནའང་། མི་གཙང་བ་ཟ་བ་རིགས་ངན་གྱི་ནོར་ཕག་
32



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ལྟ་བུ་དང༌། གཙང་སྒྲ་ (སྦྲ་ལ་དགའ་བ་དཔུང་རྣམ་བཞི་བཤམས་པའི་གཡུལ་ངོ་ཆེན་པོ་ལས་རྒྱལ་
བར་ནུས་པ་རྒྱལ་པོའི་ལོངས་སྤྱོད་ཀྱི་གཙོ་བོ་གླང་པོ་ཆེ་གཉིས་ཁྱད་པར་ཆེ་བ་ལྟར། བཀའ་ཐ་མའི་
དགོངས་པ་ཐེག་པ་ཆེན་པོ་རྒྱུད་བླ་མ་སོགས་དང༌། མུ་སྟེགས་དབང་ཕྱུག་པ་རྣམས་ཀྱི་གྲུབ་མཐའ་
ངན་པས་ཀུན་བཏགས་པའི་ལྟ་ལོག་གཉིས་གནམ་ས་གཉིས་ཀྱི་བར་ན་ཧང་ཐང་ཆེ་སྟེ། གྲངས་ཅན་
པས་འདུ་བྱས་ཀྱི་ཆོས་རྟག་པར་ཁས་བླངས་ནས་གྲུབ་མཐའ་དེ་བརྐྱང་བའི་ཕྱིར་རྒྱུ་ལ་འབྲས་བུ་
གནས་ཀྱང་མི་ངོན་པར་ཡོད་ལ། སྐྱེ་བ་ན་ཡང་སྔར་ཡོད་སྐྱེ་བར་འདོད་མོད། འདི་ཤེས་རབ་འཆལ་
པ་རྣམས་ཀྱིས་སྒྲོ་བཏགས་པ་སྟེ། རྒྱུ་དུས་སུ་འབྲས་བུ་གྲུབ་ན་མི་མངོན་པ་ག་ལ་སྲིད། འོ་ན་ཁྱེད་
རང་གི་དུས་འཁོར་ལས་ཀྱང་། ཇི་ལྟར་མེ་ནི་ཤིང་ལ་རྟག་གནས་ཀྱང་། །བཅད་དང་དབྱེ་བའི་ཐབས་
ཀྱིས་མི་མཐོང་སྟེ། །རྩུབ་ཤིང་དང་ནི་རྩུབ་སྟན་སྦྱོར་བ་ལས། །དེ་ལ་གནས་པ་དག་ཀྱང་མཐོང་བར་
འགྱུར། །ཞེས་འདོད་པ་འདུག་པ་ཞེ་ན། དེ་ནི་གྲངས་ཅན་པའི་བློ་ངེ་དང་སྟུན་པའི་དཔེའི་རིམ་པས་
ནང་པ་ལ་ཁ་དྲང་བའི་ཕྱིར་ཤིང་ལ་མེ་བསྐྱེད་པའི་ནུས་པ་ཡོད་པ་ལ་དགོངས་ནས་ལྡེམ་པོ་ངག་ཏུ་
གསུངས་ལ། དཔེ་དེས་མཚོན་པའི་རྫོགས་རིམ་གྱི་བཤད་པ་ངེས་དོན་ཡང་དག་པ་ཡོད་དོ། །སྤྱི་རིགས་
ནས་བཅོམ་ལྡན་འདས་ཀྱི་དགོངས་པ་བཞི་དང་ལྡེམ་པོར་དགོངས་པ་བཞིས་གསུང་རབ་ཐམས་
ཅད་བཅིང་ཡོད་ལ། དགོངས་པ་བཞི་ཡང་ལྡེམ་དགོངས་སུ་འདུའོ། །དྲང་དོན་ལ་དགོངས་པ་ཅན་དང་
ངེས་དོན་ལ་དགོངས་པ་ཅན་མ་ཡིན་པར་གྲགས་མོད་ཀྱི། ཐེག་པ་ཆེན་པོའི་ངེས་དོན་ཟབ་མོ་རྣམས་
དགོངས་པ་ཅན་གྱིས་བཤད་པ་ཤིན་ཏུ་མང་སྟེ། མདོ་སྡེ་རྒྱན་ལས། ཇི་སྐད་བཤད་བཞིན་དོན་མིན་
བཅོམ་ལྡན་འདས་དགོངས་པ་ཤིན་དུ་ཟབ། །ཅེས་གསུངས་སོ། །རྒྱུ་འབྲས་ལ་མངོན་པར། ཉི་
མ་དང་འོད་ཟེར་གདུགས་དངགྲིབ་མ་སེམས་སེམས་བྱུང་རྣམས་རྒྱུ་འབྲས་ཡིན་ཡང་དུས་མཉམ་
པར་གསུངས་ལ། མངོན་པ་བ་ཁ་གཅིག་བར་མ་ཆོད་པ་ཙམ་ལ་དགོངས་ནས་མཉམ་པར་གསུངས་
པར་འདོད། །རིགས་པའི་དབང་ཕྱུག་གིས། མེད་པ་སྔར་ནུས་མེད་ཕྱིར་དང༌། །ཕྱིས་ཀྱང་ཉེ་བར་
མི་སྦྱོར་ཕྱིར། །རྒྱུ་རྣམས་ཐམས་ཅད་སྔར་ཡོད་ཡིན། །ཞེས་དུས་མི་མཉམ་པ་ཁོ་ནར་འདོད་ལ། རྙིང་
མ་བ་ཁ་གཅིག་རྒྱ་བས་འབྲས་བུ་སྔ་བ་ཡོད་དེ། བྱ་རོག་གི་སྒྲ་ནམ་ལངས་པའི་འབྲས་བུ་ཡིན་ཡང་།
ནམ་ཅུང་མ་ལངས་པར་བྱ་རོག་གི་སྒྲ་འབྱིན་པ་ཡོད་དོ་ཞེས་ཟེར་རོ། །འདི་ནི་ཕས་བུ་རྒན་པ་དང་
324



བསྟན་པ་སྤྱི་འགྲེལ་གྱི་འགྲེལ་པ།
ཁྱད་ཅི་རྒྱུ་གཅིག་གི་སྟེང་ན་འབྲས་བུ་མང་དུ་ཡོད་མོད་ཀྱི་མི་མཐོང་ངོ་ཞེས་སྨྲ་བ་འདི། གྲངས་ཅན་
པ་མ་གཏོགས་པ་སྨྲ་མཁན་མེད་དེ། རྩ་སོགས་རྩེ་ན་གླང་ཆེན་བརྒྱ། །སྔོན་ཚེ་མ་མཐོང་ཡོད་དོ་ཞེས། །
དེ་སྐད་གྲངས་ཅན་ཕྱུགས་ལས་གཞན། །ངོ་མཚར་བཅས་པས་སུ་བརྗོད་སྩོལ། །ཞེས་དྷར་མ་ཀིར་
ཏིས་བཀག་གོ །དེས་ན་དབང་ཕྱུག་པའི་འདོད་པ་དང་། སེམས་ཅན་ལ་སངས་རྒྱས་ཡོད་པར་འདོད་
པ་གཉིས་ཁྱད་པར་ཆེ་སྟེ། སངས་རྒྱས་ནི་བསྐྱེད་བྱ་སྐྱེད་བྱེད་ཀྱི་རྒྱུ་འབྲས་སུ་གྲུབ་པ་མ་ཡིན་གྱི། འདུས་
མ་བྱས་ཀྱིས་རབ་ཏུ་ཕྱེ་བ་ཡིན་ནོ། །འོ་ན་འདུལ་བ་ལུང་ལས། དེ་ནི་ངའི་བླ་ན་མེད་པའི་བྱང་ཆུབ་ཀྱི་
རྒྱུ་ཙམ་དང་རྐྱེན་ཙམ་ཡིན་ནོ། །ཞེས་དང་། མདོ་གཞན་ལས་ཀྱང་། ངའི་བླ་ན་མེད་པའི་བྱང་ཆུབ་ནི་
དཀའ་བས་བསྒྲུབས་སོ། །ཞེས་དང་། མདོ་སྡེ་རྒྱན་ལས། དཀའ་སྤྱད་དཔག་མེད་བརྒྱ་ཕྲག་དང༌། །
དཔག་མེད་དགེ་བ་བསགས་པ་དང༌། །དཔག་ཏུ་མེད་པའི་མཐུ་ལས་ནི། །རིན་ཆེན་སྣོད་ནི་ཕྱེ་བ་
ལྟར། །སངས་རྒྱས་ཉིད་ནི་ཡང་དག་བསྟན། །ཞེས་དང་། རིན་ཆེན་ཕྲེང་བར། སངས་རྒྱས་གཟུགས་
ཀྱི་སྐུ་དེ་ནི། །བསོད་ནམས་ཚོགས་ལས་ཡང་དག་བྱུང་། །ཆོས་ཀྱི་སྐུ་དེ་མདོར་བསྡུ་ན། །རྒྱལ་པོ་ཡེ་
ཤེས་ཚོགས་ལས་བྱུང་། །ཞེས་དང་། སྡུད་པར། ཆུ་ཡི་ཐིགས་པ་དང་པོ་ཐ་མས་བུམ་པ་ནི། །རིམ་གྱིས་
ཉུང་ངུ་ཉུང་ངུས་དེ་ཡོངས་འགེངས་པ་ལྟར། །དེ་བཞིན་དང་པོའི་སེམས་ཀྱང་བྱང་ཆུབ་རྒྱུ་ཡིན་ཏེ། །
ཞེས་དང་། གཙུག་ན་རིན་ཆེན་གྱིས་ཞུས་པའི་མདོ་ལས་འབྱུང་བ་ལྟར། འཕྱ་པ་བྱམས་པས་རྒྱུད་བླ་
མར་གསུངས་པ། ཇི་ལྟར་རི་མོ་འབྲི་བྱེད་པ། །གཞན་དང་གཞན་ལ་མཁས་པ་དག །གང་ཞིག་ཡན་
ལག་གང་ཤེས་པ། །དེ་ལས་གཞན་པས་མི་ཤེས་ན། །དེས་ན་འདི་ལ་ཁྱེད་ཀུན་གྱིས། །ང་ཡི་གཟུགས་
ནི་གྱིས་ཤིག་ཅེས། །མངའ་བདག་རྒྱལ་པོས་དེ་དག་ལ། །བཀའ་ཡིས་རས་ནི་བྱིན་པ་དང་། །རི་མོའི་
ལས་ལ་རབ་སྦྱོར་རོ། །དེ་ལ་མངོན་པར་སྦྱོར་རྣམས་ཀྱིས། །གཅིག་གཅིག་ཡུལ་གཞན་སོང་གྱུར་ན། །
དེ་ནི་ཡུལ་གཞན་སོང་བ་ན། །དེ་མ་ཚང་ཕྱིར་རི་མོ་དེ། །ཡན་ལག་ཐམས་ཅད་ཡོངས་རྫོགས་པར། །
མི་འགྱུར་བཞིན་ཞེས་དཔེར་བྱས་སོ། །དེ་དག་འབྲི་བྱེད་གང་དག་ཡིན། །སྦྱིན་དང་ཚུལ་ཁྲིམས་
བཟོད་ལ་སོགས། །རྣམ་པ་ཀུན་གྱི་མཆོག་ལྡན་པ། །སྟོང་པ་ཉིད་ནི་གཟུགས་སུ་བརྗོད། །ཅེས་དང་།
དེའི་འགྲེལ་པར། སློབ་དཔོན་ཆེན་པོ་ཐོགས་མེད་ཀྱིས། དེ་ལ་སྦྱིན་པ་ལ་སོགས་པ་འདི་དག་ཉིད་རེ་
རེ་ཡང་སངས་རྒྱས་ཀྱི་ཡུལ་ལ་མཐའ་ཡས་པའི་རྣམ་པའི་རབ་ཏུ་དབྱེ་བ་ཚད་མེད་པར་རིག་པར་
325



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
བྱའོ། །ཞེས་གསུངས་ཤིང་། རྒྱས་པར་སྐལ་པ་བཟང་པོར་འབྱུང་ལ། སྐབས་དོན་རྒྱུ་གཅིག་མ་ཚང་
ནའང་སངས་རྒྱས་མི་ཐོབ་ཅིང་། རྒྱུ་ནི་མཐའ་ཡས་པར་གསུངས་ཏེ། རྒྱུད་བླ་ཉིད་ལས། རྒྱུ་མཐའ་
ཡས་དང་སེམས་ཅན་ཚད་མེད་དང་། །ཞེས་རྒྱུ་རྐྱེན་དཔག་ཏུ་མེད་པས་སྐལ་བསྐལ་བ་གྲངས་མེད་
པ་མང་པོར་བསྒྲུབས་པའི་འབྲས་བུ་མཐར་ཐུག་སངས་རྒྱས་སུ་འདུག་པ་ཞེ་ན། ཚོགས་གཉིས་
བསགས་པས་སྐུ་གཉིས་གསར་དུ་ཐོབ་པ་ལྟར་སྣང་མོད་ཀྱི། ངེས་དོན་ཡང་དག་པར་ན་འདུས་མ་
བྱས་ཤིང་ལྷུན་གྱིས་གྲུབ་པ་རང་བཞིན་གྱིས་རྣམ་པར་དག་པའི་བདེ་གཤེགས་སྙིང་པོ་སངས་རྒྱས་
ཀྱི་ཆོས་གང་གའི་ཀླུང་གི་བྱེ་མ་སྙེད་ཀྱི་ཡོན་ཏན་དབྱེར་མེད་དུ་ལྡན་པ་གདོད་མ་ནས་གཞི་ལ་ཡོད་
མོད་ཀྱི། མངོན་དུ་འགྱུར་བ་ལ་སྒྲིབ་གཉིས་ཀྱི་ངོ་བོ་བཟུང་འཛིན་གྱི་འདུ་ཤེས་འདིས་སྒྲིབས་ནས་མི་
མཐོང་སྟེ། ཕལ་པོ་ཆེ་ལས། ཀྱེ་རྒྱལ་བའི་སྲས་དེ་བཞིན་གཤེགས་པའི་ཡེ་ཤེས་ཚད་མེད་པའི་ཡེ་
ཤེས། སེམས་ཅན་ཐམས་ཅད་ཉེ་བར་འཚོ་བའི་ཡེ་ཤེས་ཀྱང་སེམས་ཅན་ཐམས་ཅད་ཀྱི་རྒྱུད་ལ་མ་
ཚང་བ་མེད་པར་རྗེས་སུ་ཞུགས་ཏེ། སེམས་ཅན་གྱི་སེམས་ཀྱི་རྒྱུན་དེ་དག་ཀྱང་དེ་བཞིན་གཤེགས་
པའི་ཡེ་ཤེས་དང་འདྲ་བར་ཚད་མེད་དོ། །དེ་ལྟ་མོད་ཀྱི་འདུ་ཤེས་ཀྱི་འཛིན་པས་བཅིངས་པས་བྱིས་
པ་རྣམས་ཀྱིས་དེ་བཞིན་གཤེགས་པའི་ཡེ་ཤེས་མི་ཤེས་རབ་ཏུ་མི་ཤེས། ཉམས་སུ་མི་མྱོང་མངོན་དུ་
མི་བྱེད་དོ་ཞེས་གསུངས་པས། སྒྲིབ་པ་སེལ་བ་ལ་བསྐལ་པ་མང་པོར་དཀའ་སྤྱད་དགོས་པ་བྱུང་བ་
ཡིན་ཏེ། སངས་རྒྱས་ཀྱི་ངོ་བོ་བསྒྲུབ་པ་ནི་མ་ཡིན་ནོ། །མཁས་པ་རྣམས་ནི་དཔེ་དོན་མཚོན་པར་བྱེད་
པས། རབ་ཏུ་གསལ་བའི་དཔེ་བསྟན་པར་བྱས་ཏེ། དཔེར་ན་ཡོལ་བས་སྒྲིབས་པའི་བུམ་པ་དེ་ཡོལ་
བ་བསལ་ན་མཐོང་མ་བསལ་ན་མི་མཐོང་ལ། ཡོལ་བ་སེལ་བར་བྱེད་པ་བུམ་པའི་རྒྱུ་མ་ཡིན་བུམ་པ་
མངོན་སུམ་མཐོང་བའི་རྒྱུ་ཡིན་པ་ལྟར་རོ། །ཡེ་ཤེས་ཐིག་ལེའི་རྒྱུད་ལས། ཇི་ལྟར་མུན་ནག་ཏུ་རིན་པོ་
ཆེ་ཕྲ་མོའི་ཕྲ་མོ་ཡོད་པ་དེ། མར་མེ་ཁྱེར་ནས་ཚོལ་བར་བྱེད་ལ་གལ་ཏེ་རྙེད་ན་དེ་ཅི། མར་མེ་ལས་
རིན་པོ་ཆེ་སྐྱེ་འམ། འོན་ཏེ་མར་མེའི་ཐབས་ཀྱིས་རྙེད་པ་ཡིན། དེ་བཞིན་དུ་ཡེ་ཤེས་ཀྱི་མར་མེས་ལྷན་
གཅིག་སྐྱེས་པའི་དགའ་བ་རིན་པོ་ཆེའི་རྒྱལ་པོ། མཐོང་ཞིང་རྙེད་ཀྱང་། ཡེ་ཤེས་ལས་སྐྱེ་བ་ནི་མ་ཡིན་
ནོ༑ །དེ་བས་ན་ཡེ་ཤེས་ཀྱི་སྒྲ་འདི་ནི་དོན་ཤེས་པའི་ཕྱིར་མཁས་པས་འདིར་ཐེ་ཚོམ་མི་བྱའོ། །ཞེས་
གསུངས་སོ། །དེ་ལྟ་བས་ན་སངས་རྒྱས་ཀྱི་རང་གི་ངོ་བོ་ནི་རྒྱུ་རྐྱེན་གྱིས་བསྒྲུབས་པའི་འབྲས་བུ་
326



བསྟན་པ་སྤྱི་འགྲེལ་གྱི་འགྲེལ་པ།
འདུས་བྱས་པ་དེ་འདྲ་མ་ཡིན་གྱི། སྐྱེ་འགག་དང་བྲལ་བས་འདུས་མ་བྱས་པ་ཡིན་ནོ། །དེ་ལྟར་ཡིན་
པར་ཡེ་ཤེས་སྣང་བ་རྒྱན་གྱི་མདོ་ལས། འཇམ་དཔལ་སྐྱེ་བ་མེད་ཅིང་འགག་པ་མེད་པ་ཞེས་བྱ་བ་ནི་
དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ཚིག་བླ་དྭགས་སོ། །
ཞེས་དང་། དེའི་འགྲེལ་པར། འདིས་ནི་རེ་ཤིག་དེ་བཞིན་གཤེགས་པའི་དུས་མ་བྱས་པའི་མཚན་ཉིད་
དུ་རབ་ཏུ་བསྟན་ཏེ། ཞེས་སོ། །མདོར་ན་གཞི་སེམས་ཅན་གྱི་དུས་ནའང་། མཐུ་དང་གཞན་དུ་མི་
འགྱུར་དང་། །རླན་པའི་ངོ་བོའི་རང་བཞིན་ཕྱིར། །འདི་དག་ནོར་བུ་རིན་ཆེན་མཁའ། །ཆུ་ཡི་ཡོན་ཏན་
ཆོས་འཐུན་ཉིད། །ཅེས་ཡོན་ཏན་གསུམ་གྱི་སྒོ་ནས་འདུས་མ་བྱས་སུ་བསྟན་ལ། འབྲས་བུ་སངས་
རྒྱས་ཀྱི་དུས་ནའང་འདུས་མ་བྱས་ཤིང་ལྷུན་གྱིས་གྲུབ་ཅེས་སོགས་ཡོན་ཏན་བརྒྱད་ཀྱི་སྒོ་ནས་འདུས་
མ་བྱས་སུ་བསྟན་ཅིང་། གཞི་འབྲས་ཇི་ལྟ་བར་ལམ་དུས་སུའང་འདུས་མ་བྱས་འགྱུར་བ་མེད་པ་དེ།
སེམས་ཀྱི་རང་བཞིན་དྲི་མེད་དབྱིངས། །དེ་བཞིན་ཀུན་དུ་འགྲོ་བ་ཉིད། །ཅེས་སོགས་ཀྱི་སྒོ་ནས་
འདུས་མ་བྱས་པར་བསྟན་ཏོ། །དེའི་ཕྱིར་སེམས་ཅན་ལ་ཡོད་པའི་དེ་བཞིན་གཤེགས་པའི་སྙིང་པོ་
ཞེས་ཀྱང་བྱ། རང་བཞིན་དུ་གནས་པའི་རིགས་ཞེས་ཀྱང་བྱ་བ་འདི་སངས་རྒྱས་ཀྱི་ཡོན་ཏན་ཐམས་
ཅད་ལྷུན་གྲུབ་ཏུ་ཡོངས་སུ་རྫོགས་པར་ཡོད་ཀྱི་སྔར་སེམས་ཅན་གྱི་དུས་ན་མེད་པ་ཞིག་ཕྱིས་འབྱུང་
བ་མིན་ཏེ། ཉེས་པ་གློ་བུར་དང་ལྡན་དང་། །ཡོན་ཏན་རང་བཞིན་ཉིད་ལྡན་ཕྱིར། །ཇི་ལྟར་སྔར་བཞིན་
ཕྱིས་དེ་བཞིན། །འགྱུར་བ་མེད་པའི་ཆོས་ཉིད་དོ། །ཞེས་དང་། འཕེལ་བ་དང་འགྲིབ་པ་མེད་པའི་མདོ་
ལས། ཤ་རིའི་བུ་དེའི་ཕྱིར་ན་སེམས་ཅན་གྱི་ཁམས་གཞན་ལ་ཆོས་ཀྱི་སྐུ་ཉིད་གཞན་མ་ཡིན་ཏེ། སེམས་
ཅན་གྱི་ཁམས་ཉིད་ཆོས་སྐུ། ཆོས་ཀྱི་སྐུ་ཉིད་སེམས་ཅན་གྱི་ཁམས་ཏེ། དེ་ནི་དོན་གྱིས་གཉིས་སུ་
མེད་དེ། ཡི་གེ་ཙམ་ཐ་དད་པ་ཡིན་ནོ། །ཞེས་སོ། །རང་བཞིན་རྣམ་དག་ཡིན་ཡང་འཁོར་བར་འཁྱམ་
པར། འགྲིབ་པ་དང་འཕེལ་བ་མེད་པ་བསྟན་པའི་མདོ་ལས། ཤ་རིའི་བུ་ཆོས་ཀྱི་སྐུ་དེ་ཉིད་ཉོན་
མོངས་པའི་སྦུབས་བྱེ་བ་མཐའ་ཡས་པས་བཏུམས་པ། འཁོར་བའི་རྒྱུན་གྱིས་ཁྱེར་བ། ཐོག་མ་དང་ཐ་
མ་མེད་པའི་འཁོར་བའི་འགྲོ་བར་འཆི་པ་དང་སྐྱེ་བ་དག་ཏུ་འཁོར་བ་ནི་སེམས་ཅན་གྱི་ཁམས་ཞེས་
བྱའོ། །ཞེས་སོགས་རྒྱས་པར་གསུངས་སོ། །
གཞིའི་གནས་སྐབས་བཤད་ནས་ལམ་གྱི་གནས་སྐབས་བཤད་པ་ནི། དེ་ཉིད་དྲི་མའི་སྦུབས་
327



༡
ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ལས་གྲོལ་བའི་ཐབས། །རྡོ་རྗེའི་རྣལ་འབྱོར་ཤེས་རབ་ཕ་རོལ་ཕྱིན། །ཤིན་དུ་རྣལ་འབྱོར་ཕྱག་རྒྱ་ཆེ་
བསྒོམས་པ། །ཡན་ལག་དང་བཅས་ལམ་དུ་སྟོན་ལ་འདུད། །གཞིའི་གནས་སྐབས་ཀྱི་བདེ་གཤེགས་
སྙིང་པོ་དེ་ཉིད་དྲི་མ་ཉོན་མོངས་པའི་སྦུབས་ལས་གྲོལ་བའི་ཐབས། རྒྱུད་བླ་མར། ཉོན་མོངས་ཀྱིས་
གཏུམས་བདེ་གཤེགས་དངོས་པོ་ཉིད། །དུས་འགྲོ་ལ་ཡང་གཟིགས་ནས་དེ་དང་དེ། །ཐར་བར་བྱ་
བའི་ཕྱིར་དུ་ཐབས་སྟོན་མཛད། །ཅེས་དང་། ཇི་ལྟར་ནང་གི་གསེར་ཞུན་གཟུགས་རྒྱས་པ། །ཞི་བ་ཕྱི་
རོལ་ས་ཡི་རང་བཞིན་ཅན། །མཐོང་ནས་དེ་ཤེས་པ་དག་ནང་གི་གསེར། །སྦྱང་ཕྱིར་ཕྱི་རོལ་སྒྲིབ་
པ་སེལ་བྱེད་ལྟར། །རང་བཞིན་འོད་གསལ་དྲི་མ་རྣམས་ཀྱང་ནི། །གློ་བུར་བར་ནི་རྣམ་པར་གཟིགས་
གྱུར་ནས། །རིན་ཆེན་འབྱུང་གནས་ལྟ་བུའི་འགྲོ་བ་རྣམས། །སྒྲིབ་པ་དག་ལས་སྦྱོང་མཛད་བྱང་ཆུབ་
མཆོག །ཅེས་གསུངས་ཤིང་། ཆོས་དབྱིངས་བསྟོད་པ་ལས། ཁམས་ཡོད་ན་ནི་ལས་བྱས་པས། །ས་ལེ་
སྦྲམ་ནི་མཐོང་བར་འགྱུར། །ཞེས་པ་ལྟར། སྐུ་གསུང་ཐུགས་ཡེ་ཤེས་རྡོ་རྗེའི་རྣལ་འབྱོར་བཞི་དཔལ་
དུས་འཁོར་ལ་སོགས་སྔགས་ཀྱི་རྒྱུད་སྡེ་རྣམས་ལས་འབྱུང་ཞིང་། དེ་བཞིན་དུ་མདོ་ལས་རྒྱལ་བའི་
ཡུམ་དུ་ཤེས་རབ་ཀྱི་ཕ་རོལ་དུ་ཕྱིན་པ་གསུངས་ལ། དེ་དག་ཀྱང་རྣམ་རྟོག་བཅུའི་གཉེན་པོ་ཡིན་པའི་
ཕྱིར། རྣམ་པར་མི་རྟོག་པའི་རང་བཞིན་དུ་དོན་གཅིག་ལ། དེ་དག་རྩེ་གཅིག་དུ་སྒོམ་པ་ནི་ཤིན་དུ་
རྣལ་འབྱོར་ཡིན་ཞིང་། རྣལ་འབྱོར་བཞི་པོས་རྫོགས་རིམ་རྣམ་དག་ཐམས་ཅད་ལ་ཅི་རིགས་སུ་རྒྱས་
བཏབ་པས་ན་ཕྱག་རྒྱ་ཆེན་མོའོ། །དེ་སྒོམ་པ་ལམ་གྱི་ངོ་བོ་ཡིན་ལ། ཡན་ལག་བསྐྱེད་རིམ་འཁོར་
དང་བཅས་པའོ། །ཕ་རོལ་དུ་ཕྱིན་པའི་ལུགས་ཀྱིས་ལམ་ཐམས་ཅད་ཚོགས་གཉིས་སུ་འདུ་ལ། གསང་
སྔགས་པའི་ལུགས་ལ་བསྐྱེད་རིམ་རྫོགས་རིམ་གཉིས་སམ། བསོད་ནམས་ཀྱི་ཚོགས། ཚུལ་ཁྲིམས་
ཀྱི་ཚོགས། ཡེ་ཤེས་ཀྱི་ཚོགས་ཏེ་གསུམ་དུ་བྱེད་ལ། དེའི་རྒྱུ་མཚན་སྔགས་ཀྱི་ཐེག་པར་འགྱུར་མེད་ཀྱི་
བདེ་ཆེན་འབྲས་བུའི་མཐར་ཐུག་ཡིན་ལ། དེ་ལ་འཛག་མེད་ཀྱི་ཚུལ་ཁྲིམས་གཙོ་བའི་ཕྱིར་རོ། ། །
གསུམ་པ་འབྲས་བུ་ལ། འབྲས་བུའི་རང་བཞིན། འབྲས་བུ་ཐོབ་པའི་དུས། ཐོབ་ནས་ཕྲིན་ལས་
གཞན་དོན་བྱེད་ཚུལ་ལོ། །
དང་པོ་ལ་མདོར་བསྟན་རྒྱས་བཤད་གཉིས་ཀྱི་དང་པོ། གཞི་ལ་བཞུགས་པ་ལམ་གྱི་ཐབས་
མཆོག་གིས། །སྤྲིན་དང་རྡུལ་ཚོགས་སངས་པའི་ནམ་མཁའ་བཞིན། །དྲི་མ་ཀུན་སྤངས་དྲི་མེད་དེ་
328



བསྟན་པ་སྤྱི་འགྲེལ་གྱི་འགྲེལ་པ།
བཞིན་ཉིད། །མངོན་དུ་གྱུར་ཙམ་འབྲས་བུར་སྟོན་ལ་འདུད། །གདོད་མ་ནས་གཞི་ལ་བཞུགས་པའི་
བདེ་གཤེགས་སྙིང་པོ་དེ་ལམ་གྱི་རང་བཞིན་ཕར་ཕྱིན་དྲུག་གམ། ཐབས་མཆོག་དུ་གྱུར་པ་སྦྱོར་པ་
ཡན་ལག་དྲུག་གིས་དཔེར་ན། སྤྲིན་དང་རླུང་དམར་གྱི་རྡུལ་འཁྲིགས་པ་སངས་པའི་ནམ་མཁའ་
བཞིན་གློ་བུར་གྱི་དྲི་མ་ཀུན་སྤངས་ནས་གཉུག་མ་དྲི་མ་མེད་པའི་དེ་བཞིན་ཉིད། མངོན་དུ་འགྱུར་བ་
ཙམ་མ་གཏོགས་པ། ངོ་བོ་ལ་འཕེལ་འགྲིབ་མེད་པས་འབྲས་བུ་དག་པ་གཉིས་ལྡན་དུ་སྟོན་པའི་བླ་
མའོ། །
རྒྱས་བཤད་ལ། ཆོས་སྐུ་དང་། གཟུགས་སྐུ་འགྲུབ་ཚུལ་གཉིས་ལས། དང་པོ་ནི། འགྱུར་མེད་
འོད་གསལ་རྣམ་པར་མི་རྟོག་པའི། །ཡེ་ཤེས་ཚོགས་ཀྱིས་རང་བྱུང་ཡེ་ཤེས་ཀྱི། །དྲི་མའི་སྦུབས་
བཅོམ་དོན་དམ་ཆོས་སྐུ་ཡིས། །རང་དོན་ཕུན་ཚོགས་གྲུབ་པར་སྟོན་ལ་འདུད། །ལམ་དུས་ཀྱི་འགྱུར་
མེད་བདེ་ཆེན་ཉོན་མོངས་ཀྱི་དྲི་མ་མེད་པས་འོད་གསལ་ཞིང་གཟུང་འཛིན་གཉིས་སུ་རྣམ་པར་མི་
རྟོག་པའི་ཡེ་ཤེས་ཀྱི་ཚོགས་ཀྱིས་གཞི་ལ་ལྷུན་གྲུབ་ཏུ་ཡོད་པས་རང་བྱུང་ཡེ་ཤེས་ཀྱི་དྲི་མའི་སྦུབས་
བཅོམ་ནས་མཐར་ཐུག་དོན་དམ་གྱི་ངོ་བོ་ཆོས་སྐུ་མངོན་དུ་གྱུར་པ་ཡིས། རང་དོན་ཕུན་ཚོགས་གྲུབ་
པར་སྟོན་པའི་བླ་མ་ལ་འདུད་དོ། ། །
གཉིས་པ་ནི། མ་རྟོགས་འགྲོ་ལ་བརྩེ་ཆེན་ལྷག་བསམ་གྱིས། །ཕན་དང་བདེ་སྒྲུབ་བསོད་ནམས་
ཚོགས་ཀྱིས་ནི། །ཀུན་རྫོབ་གཟུགས་སྐུ་ཕུན་ཚོགས་རབ་བསྐྱེད་ནས། །གཞན་དོན་ཕུན་ཚོགས་
འགྲུབ་པར་སྟོན་ལ་འདུད། །དོན་དམ་ཆོས་སྐུ་དེ་ལྟ་བུ་མ་རྟོགས་པའི་འགྲོ་བ་ལ་བརྩེ་བའི་ལྷག་བསམ་
གྱིས་ཕྱི་མར་ཕན་པ་དང་། ཚེ་འདིར་བདེ་བ་སྒྲུབ་པའི་རྒྱུ་བསོད་ནམས་ཀྱི་ཚོགས་ཀྱི་འབྲས་བུ་ཀུན་
རྫོབ་ཏུ་གཟུགས་སྐུ་ཕན་ཚོགས་རབ་ཏུ་བསྐྱེད་ནས་ནམ་མཁའི་མཐས་ཁྱབ་པར་ཕྲིན་ལས་གཞན་
དོན་ཕུན་ཚོགས་འགྲུབ་པར་སྟོན་ལ་འདུད། །
གསུམ་པ་ཐོབ་པའི་དུས་ནི། སྨོན་ལམ་རྒྱ་མཚོ་ཡངས་སུ་རྫོགས་པ་དང༌། །སེམས་ཅན་རྒྱ་
མཚོ་ཡོངས་སུ་སྨིན་པ་དང༌། །ཞིང་ཁམས་རྒྱ་མཚོ་ཡོངས་སུ་སྦྱང་བྱས་ནས། །ཡང་དག་མཐའ་
ལ་ཐིམ་པར་སྟོན་ལ་འདུད། །དེ་ལྟ་བུའི་དམིགས་གསལ་གསུམ་པོ་གྲུབ་ན་ཡང་དག་པའི་མཐའ་ལ་
ཐིམ་པ་སྟེ་མངོན་དུ་བྱེད་པའོ། །རྣམ་པ་གཅིག་ཏུ་ན་ཚིགས་སུ་བཅད་པ་འདིས་སྤྲུལ་པའི་སྐུ་ཁྱད་པར་
329



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
དུ་སྟོན་པ་སྟེ། ཐེག་པ་ཐུན་མོང་དུ་གྲགས་པ་ལྟར། སྟོན་པ་འདིས་ཐུབ་པ་ཆེན་པོ་ལ་སྨོན་ལམ་བཏབ་
ནས་བསྐལ་པ་གྲངས་མེད་གསུམ་དུ་སེམས་ཅན་སྨིན་པར་བྱས། ཞིང་སྦྱངས་ཏེ། བསྐལ་པ་བཟང་
པོ་འདི་ལ་མི་མཇེད་འཇིག་རྟེན་གྱི་ཁམས་སུ་སངས་རྒྱས་པའི་ཚུལ་བསྟན་པའམ། ཐེག་ཆེན་ཐུན་
མོང་མ་ཡིན་པ་ལྟར་ན། ཡབ་སྲས་མཇལ་བའི་མདོ་ལས། བསྐལ་པ་གྲངས་མེད་པའི་ཆེས་གྲངས་
མེད་པའི་སྔོན་དུ་སངས་རྒྱས་དབང་པོའི་ཏོག་ཏུ་སངས་རྒྱས་པར་བཤད་ཀྱང་དེའི་རྗེས་ནས་ཀྱང་
སེམས་ཅན་གྱི་དོན་དུ་སྐྱེ་བའི་སྤྲུལ་པ་སྟོང་གསུམ་གྱི་རྡུལ་གྱི་གྲངས་པས་མང་བ་བཟུང་བར་གསལ་
ཏེ༑ སྙིང་རྗེ་པད་དཀར་དུ། བསྐལ་པ་གང་གའི་ཀླུང་གི་བྱེ་མ་སྙེད་འདས་པའི་སྔོན་རོལ་དུ་བྲམ་ཟེའི་
རྒྱ་མཚོའི་རྡུལ་དུ་སྐྱེ་བ་བཞེས་པའི་དུས་སུ་སངས་རྒྱས་མང་པོས་ཡངས་པ་མི་མཇེད་ཀྱི་ཞིང་། སེམས་
ཅན་ཚེ་དང་ཉོན་མོངས་དང༌། །ལྟ་དང་དུས་ཀྱི་སྙིགས་མའོ། །ཞེས་པའི་སྙིགས་མ་ལྔ་བརྡོ་བ། ཚེ་ལོ་
བརྒྱ་པ་འབྱུང་བའི་དུས་འདི་ཐུགས་རྗེས་གཟིགས་ཏེ་སྨོན་ལམ་ཆེན་པོ་ལྔ་བརྒྱ་བཏབ་པ་ལ་བརྟེན་
ནས། ད་ལྟར་སངས་རྒྱས་ཤཱཀྱ་ཐུབ་པར་སངས་རྒྱས་ཤིང་དེ་སྐོར་གྱིས་གདུལ་བྱའི་དོན་མཐའ་དག་
ཚང་ནས་མྱ་ངན་ལས་འདས་བའི་ཚུལ་བསྟན་པ་ནི། ཡང་དག་པའི་མཐའ་ལ་ཐིམ་པའོ། །
གསུམ་པ་ནི་དེ་ལྟར་སངས་རྒྱས་ནས་སྐྱེ་བའི་སྤྲུལ་པ་ལ་སོགས་པས་ཕྲིན་ལས་གཞན་དོན་བྱེད་
ཚུལ་ནི། བུམ་བཟང་ཉི་མ་ནོར་བུ་དཔག་བསམ་ཤིང་། །ལྷ་ཡི་རྔ་བཞིན་མི་འབད་མི་རྟོག་ཀྱང་། །
སྔོན་གྱི་འཕེན་པས་གཞན་ཕན་ལྷུན་གྲུབ་ཏུ། །ཕྱོགས་དུས་ཀུན་དུ་འབྱུང་བར་སྟོན་ལ་འདུད། །
སྔགས་ཀྱིས་བསྒྲུབས་པའི་བུམ་པ་བཟང་པོ་དང༌། ཉི་མ་དང་། དཔག་བསམ་གྱི་ཤིང་བྱང་གི་སྒྲ་མི་
སྙན་པ་དང་ལྷ་ལ་སོགས་པའི་བསོད་ནམས་ལས་གྲུབ་པའམ། དེ་དག་ལས་ཀྱང་ཁྱད་པར་དུ་འཕགས་
པ་རྒྱལ་པོ་སྤྲིན་གྱི་གཞོན་པའི་དཔག་བསམ་གྱི་ཤིང་ལྟ་བུ་དང་། ཡེ་ཤེས་སྣང་བ་རྒྱན་གྱི་མདོའི་དོན་
རྒྱུད་བླར་དྲངས་པ། བརྒྱ་བྱིན་རྔ་སྤྲིན་ཚངས་པ་དང་། །ཉི་མ་ནོར་བུ་རིན་ཆེན་བཞིན། །དེ་བཞིན་
གཤེགས་པ་སྒྲ་སྙན་བཞིན། །ནམ་མཁའ་དང་ནི་ས་བཞིན་ནོ། །ཞེས་པ་ལྟར། འབད་རྩོལ་མེད་ཅིང་
རྣམ་རྟོག་མི་མངའ་བར་ཕྲིན་ལས་ལྷུན་གྲུབ་ཏུ་འཇིག་རྟེན་གྱི་ཁམས་ཐམས་ཅད་དུ་སྟོན་པ་འདི་
བསམ་གྱིས་མི་ཁྱབ་པའི་གནས་ཡིན་པའི་ཕྱིར། མཁས་པར་རློམ་པ་མང་པོ་ཡང་འཁྲུལ་ནས་སངས་
རྒྱས་ལ་རང་རྒྱུད་ཀྱིས་བསྡུས་པའི་ཡེ་ཤེས་མེད་དེ། ཤེས་བྱའི་བུད་ཤིང་སྐམ་པོ་མ་ལུས་པ། །བསྲེགས་
330



བསྟན་པ་སྤྱི་འགྲེལ་གྱི་འགྲེལ་པ།
པས་ཞི་དེ་རྒྱལ་རྣམས་ཆོས་སྐུ་སྟེ། །དེ་ཚེ་སྐྱེ་བ་མེད་ཅིང་འགག་པ་མེད། །སེམས་འགགས་པ་དེ་
སྐུ་ཡིས་མངོན་སུམ་མཛད། །ཅེས་དབུ་མ་འཇུག་པའི་ལུང་དེ་ཁུངས་སུ་བྱེད་ལ། ཡེ་ཤེས་མེད་ན་ཕྲིན་
ལས་རྒྱུན་འཆད་པར་མི་འགྱུར་རམ་བྱས་པས་མི་འཆད་དེ། སྤྱོད་འཇུག་ལས། དཔེར་ན་ནམ་མཁའ་
ལྡིང་གི་ནི། །མཆོད་སྡོང་བསྒྲུབས་ནས་འདས་གྱུར་པ། །དེ་འདས་ཡུན་རིང་ལོན་ཡང་དེ། །དུག་
ལ་སོགས་པ་ཞི་བྱེད་བཞིན། །ཞེས་འདོད་དོ། །འདི་དག་གིས། སློབ་དཔོན་ཆེན་པོ་ཞི་ལྷ་དང༌། ཟླ་
གྲགས་ཀྱི་གཞུང་གི་དོན་མ་རྟོགས་ཅིང་། སངས་རྒྱས་ལ་བསྐུར་པ་བཏབ་སྟེ་ལུང་གི་དོན་སེམས་
གཟུང་འཛིན་རྣམས་རྟོག་གི་དྲ་བ་འདི་འགགས་པ་ཡིན་གྱི། ཡེ་ཤེས་རྒྱུན་མ་ཆད་དེ། སྤྱོད་འཇུག་ལས།
སངས་རྒྱས་བྱང་ཆུབ་སེམས་དཔའ་རྣམས། །ཀུན་ཏུ་ཐོགས་མེད་གཟིགས་པར་ལྡན། །ཞེས་སོགས་
མང་དུ་གསུངས་སོ། །འོ་ན་ཤེར་སྙིང་ལས། ཡེ་ཤེས་མེད། ཐོབ་པ་མེད། ཅེས་པ་འདིའི་དོན་ཅི་ཡིན་
ཞེ་ན། མདོ་རྒྱན་ལས། ཇི་སྐད་བཤད་མིན་དོན་མིན་ཞེས་པ་ལྟར་སྒྲ་ཇི་བཞིན་མ་ཡིན་ཏེ། བྱིས་པ་
སོ་སོའི་སྐྱེ་བོ་རྣམས་ཀྱིས་རྣམ་མཁྱེན་གྱི་ཡེ་ཤེས་དེ་འདི་ལྟ་བུ་གཅིག་ཡོད་སྙམ་དུ་བློ་རྟོག་གིས་བཟོས་
པ་དེ་ལྟ་བུར་མེད་ཅེས་པ་སྟེ། ཡུམ་ལས། ཆོས་འདི་དག་ནི་བྱིས་པ་སོ་སོའི་སྐྱེ་བོ་རྣམས་ཀྱིས་ཇི་ལྟར་
བཟུང་བ་དེ་ལྟར་མེད་དེ། ཞེས་སོ། །ཕྲིན་ལས་ལྷུན་གྲུབ་ལ་ནམ་མཁའ་ལྡིང་གི་མཆོད་སྡོང་གི་དཔེ་མྱ་
ངན་ལས་འདས་ནས་སྨོན་ལམ་གྱི་ནུས་པ་ཙམ་ཁོ་ནས་སེམས་ཅན་གྱི་དོན་བྱེད་པ་ནི་མ་ཡིན་ཏེ།
མདོ་སྡེའི་དབང་པོ་གསེར་འོད་ལས། སངས་རྒྱས་མྱང་ངན་ཡོངས་མི་འདའ། །ཞེས་གསུངས་སོ། །མྱ་
ངན་ལས་འདའ་བའི་ཚུལ་ནི་གདུལ་བྱ་སྐྱོ་བ་བསྐྱེད་པ་ཙམ་མོ། །དཔེ་དེའི་དོན་མཆོད་སྡོང་སྒྲུབ་
མཁན་དང་འདྲ་བའི་བྱང་སེམས་འབད་རྩོལ་ཅན་དེ་འདས་ཀྱང་། མཆོད་སྡོང་དང་འདྲ་བའི་འབད་
རྩོལ་མེད་པའི་སངས་རྒྱས་ཀྱིས་སེམས་ཅན་གྱི་དོན་བྱེད་ཅེས་པའོ། །དོན་དམ་པར་བུད་ཤིང་ཟད་
པའི་མེ་ལྟར་མྱ་ངན་ལས་འདས་པའི་དབྱིངས་སུ་འཇུག་ན་ཡེ་ཤེས་རྒྱུན་འཆད་ལ། འདིའི་རྒལ་བརྟག་
རྒྱས་པར་མཆོག་མི་འགྱུར་ལ་སོགས་པར་བལྟའོ། །སེམས་ཅན་གྱི་དོན་འབད་མེད་དུ་འབྱུང་ཡང་
རྣམ་རྟོག་མི་མངའ་བ་འདི་བསམ་གྱིས་མི་ཁྱབ་པའི་དོན་རྒྱུད་བླར་དྲངས་པའི་འགྲེལ་པར། དེ་ལ་
རྒྱལ་བའི་མཛད་པ་ནི་དུས་ཐམས་ཅད་དུ་ལྷུན་གྱིས་གྲུབ་ཅིང་། རྣམ་པར་མི་རྟོག་པར་བསམ་པ་ཇི་ལྟ་
བ་དང་། གདུལ་བྱ་ཇི་ལྟ་བ་བཞིན་དུ་སེམས་ཅན་རྣམས་ལ་མ་ཚང་བ་མེད་ཅིང་རྗེས་སུ་འཐུན་པར་
༣༡་



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
འཇུག་པའི་ཕྱིར་གནས་འདི་བསམ་གྱིས་མི་ཁྱབ། ཅེས་པ་ནས། དེ་བཞིན་བཤེགས་པའི་སྐུ་ནམ་
མཁའི་རང་བཞིན་ཡང་མི་འདོར་ལ། སངས་རྒྱས་ཀྱི་ཞིང་ཐམས་ཅད་དུ་ཡང་ཀུན་དུ་སྟོན། གསུང་
བརྗོད་དུ་མེད་པའི་ཆོས་ཉིད་ཀྱང་མི་འདོར་ལ་སྒྲ་རྣམ་པར་རིག་པ་ཇི་ལྟ་བ་བཞིན་དུ་སེམས་ཅན་
རྣམས་ལ་ཆོས་ཀྱང་སྟོན་ནོ། །ཐུགས་དམིགས་པ་ཐམས་ཅད་དང་བྲལ་ལ་སེམས་ཅན་ཐམས་ཅད་
ཀྱི་སེམས་ཀྱི་སྤྱོད་པ་དང་བསམ་པ་ཡང་རབ་ཏུ་ཤེས། ཞེས་སོ། །དེ་ལྟར་གཞི་ལམ་འབྲས་སུམ་འདི་
མདོ་རྒྱུ་རྣམས་ཀྱི། བརྗོད་བྱའི་སྙིང་པོ་ཡིན་ལ། སྒོམ་ཆེན་པ་ནས་འཆད་ཉན་པའི་བར་འདིའི་ཆོས་
སྐད་སྨྲ་བ་མང་ནའང་། ཕྱིན་ཅི་མ་ལོག་པར་སྨྲ་བ་ནི་ཉིན་སྐར་ཙམ་དུ་ཟད་དོ། །
ད་ནི་སྙིང་པོ་དྲིལ་བའི་སྒོ་ནས་དོན་བསྡུ་བ་ལ་གསུམ། མཐར་ཐུགས་ཐེག་པ་ཆེན་པོར་བསྟན།
དེ་ཉིད་རྣམས་གྲངས་གཞན་གྱི་སྒོ་ནས་ཀྱང་བསྟན། གཞི་ལམ་འབྲས་བུ་གསུམ་གྱི་མཐར་ཐུག་གིས་
མཇུག་བསྡུ་བའོ། །
དང་པོ་ནི། ཆོས་འཁོར་མཐར་ཐུག་འཁོར་ལོ་ཐ་མ་དང་། །ཐེག་པའི་མཐར་ཐུག་ཐེག་པ་ཆེན་
པོ་དང་། །ཐེག་ཆེན་མཐར་ཐུག་སྙིང་པོའི་ཐེག་པ་དང༌། །སྙིང་པོའི་མཐར་ཐུག་བདེ་ཆེན་སྟོན་ལ་
འདུད། ཆོས་འཁོར་རིམ་པ་གསུམ་ལ། མཐུར་ཐུག་འཁོར་ལོ་ཐ་མ་ཡིན་པའི་རྒྱུ་མཚན། མྱང་འདས་
ཀྱི་མདོ་ལས། སྨན་གྱི་རྒྱུད་ཕྱི་མ་རང་གི་བུ་མ་ཡིན་པ་ལ་མི་སྟོན་པའི་དཔེ་དང་། དགོངས་པ་ངེས་
འགྲེལ་ལས། བྱང་སེམས་དོན་དམ་ཡང་དག་འཕགས་ཀྱིས་ཞུས་པ། བཅོམ་ལྡན་འདས་ཀྱིས་ཡུལ་
[བ་ར་ན་སེ་[ཝཱ་རཱ་ཎ་སཱི་དྲང་སྲོང་སྨྲ་བ་རི་དྭགས་ཀྱི་ནགས་སུ་ཉན་ཐོས་ཀྱི་ཐེག་པ་ལ་ལ་ཡང་དག་
པར་ཞུགས་པ་རྣམས་ལ། འཕགས་པའི་བདེན་པ་བཞི་བསྟན་པའི་ཆོས་ཀྱི་འཁོར་ལོ་ངོ་མཚར་རྨད་
དུ་བྱུང་བ་སྔོན་ལྷར་གྱུར་པའམ། མིར་འགྱུར་པ་སུས་ཀྱང་ཆོས་དང་མཐུན་པར་འཇིག་རྟེན་དུ་མ་
བསྐོར་བ་ཞིག་རབ་ཏུ་བསྐོར་ཏོ། །བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་དེ་ཡང་བླ་ན་
མཆིས་པ། སྐབས་མཆིས་པ། དྲང་བའི་དོན། རྩོད་པའི་གཞིའི་གནས་སུ་གྱུར་པ་ལགས་ལ། བཅོམ་
ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ལས་བརྩམས་ཏེ། སྐྱེ་བ་མ་མཆིས་པ་དང༌།
འགག་པ་མ་མཆིས་པ་ལས་བརྩམས། བཟོད་མ་ནས་ཞི་བ། རང་བཞིན་གྱིས་མྱ་ངན་ལས་འདས་པ་
ལས་བརྩམས་ཏེ། ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་ལ་སྟོང་པ་ཉིད་སྨོས་པའི་རྣམ་
332



བསྟན་པ་སྤྱི་འགྲེལ་གྱི་འགྲེལ་པ།
པས་ཆོས་ ཆེས་ངོ་མཚར་རྨད་དུ་བྱུང་བ། ཆོས་ཀྱི་འཁོར་ལོ་གཉིས་པ་བསྐོར་ཏེ་བཅོམ་ལྡན་ཀྱིས་
འཁོར་ལོ་དེའང་བླ་ན་མཆིས་པ་སྐབས་མཆིས་པ། དྲང་བའི་དོན། རྩོད་པའི་གཞིའི་གནས་སུ་གྱུར་པ་
ལགས་ལ། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་ལས་བརྩམས་ཏེ། སྐྱེ་བ་མ་མཆིས་པ་
ཉིད་དང་། རང་བཞིན་གྱིས་མྱ་ངན་ལས་འདས་པ་ལ་བརྩམས་ནས་ཐེག་པ་ཐམས་ཅད་ལ་ཡང་དག་
པར་ཞུགས་པ་རྣམས་ལ་ལེགས་པར་ཕྱེ་བ་དང་ལྡན་པ་ཤིན་ཏུ་རྨད་དུ་བྱུང་པ་དང་ལྡན་པའི་ཆོས་ཀྱི་
འཁོར་ལོ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་འདི་ནི་བླ་ན་མ་མཆིས་པ།
སྐབས་མ་མཆིས་པ་ངེས་པའི་དོན་རྩོད་པའི་གཞིའི་གནས་སུ་གྱུར་པ་མ་ལགས་སོ། །ཞེས་གསུང་སོ། །
མདོ་དེའི་དོན་ཡང་དག་པར་རྫོགས་པའི་སངས་རྒྱས་འོད་སྲུང་གི་བསྟན་པ་ནུབ་ནས་ཐུབ་པ་བྱོན་གྱི་
བར་ལ། འཛམ་བུའི་གླིང་དུ་ལྷར་གྱུར་པའམ་མིར་གྱུར་པ་སུས་ཀྱང་ཞེས་པ། ལྷར་གྱུར་པ་ཚངས་པ་
དབང་ཕྱུག་སོགས་དང་མིར་གྱུར་པ་མུ་སྟེགས་ཀྱི་སྟོན་པ་དྲུག་སོགས་ཀྱིས་བསྐོར་བར་མ་ནུས་པའོ། །
བླ་ན་མཆིས་པ་འཁོར་ལོ་བར་པ་དང་ཐ་མ། སྐབས་མཆིས་པ་སྐྱོན་གདགས་པའི་འོ། །དྲང་བའི་དོན་
བདེན་དངོས་སྐད་གཅིག་བཅུ་དྲུག་གོ །རྩོད་པའི་གཞིའི་གནས་ཐེག་པ་ཆེན་པོ་དང་ངོ༌། །ཇི་ལྟར་རྩོད་
ན་གཟུགས་ཉིད་ཀྱང་མེད་ན་རྟག་པའམ་མི་རྟག་པ་ལྟ་ཅི་སྨོས་ཞེས་སོགས་སོ། །འཁོར་ལོ་བར་པ་ངོ་
བོ་ཉིད་མེད་པ་རང་བཞིན་ནམ་མཚན་ཉིད་མེད་ཅེས་པ་སྟེ། སྟོང་པ་ཉིད་སྨོས་པའི་རྣམ་པས་མདོར་
བསྡུས་པ་སྟེ་ལེགས་པར་རྣམ་པར་ཕྱེ་ཕྱེ་བའོ། །འདིའི་བླ་ན་མ་མཆིས་པ་འཁོར་ལོ་ཐ་མ་ཁོ་ནའོ། །
སྐབས་མཆིས་པ་སྐྱོན་གདགས་པའི་འོ། །དྲང་བའི་དོན་མཚན་འཛིན་ཅན་གྱི་བདེན་ཞེན་བཟློག་པ་
ཙམ་མོ། །རྩོད་པའི་གཞིའི་གནས་ཐེག་པ་ཐམས་ཅད་ལ་ཡང་དག་པར་ཞུགས་པ་དང་ངོ༌། །ཇི་ལྟར་
རྩོད་ན། རྒྱུད་བླ་ལས། རྣམ་དབྱེར་བཅས་པའི་མཚན་ཉིད་ཅན། །བློ་བུར་དག་གིས་ཁམས་སྟོང་
གིས། །རྣམ་དབྱེར་མེད་པའི་མཚན་ཉིད་ཅན། །བླ་མེད་ཆོས་ཀྱིས་སྟོང་མ་ཡིན། །ཞེས་སོ། །དེ་ལ་
འཁོར་ལོ་བར་པ་ངོ་བོ་ཉིད་མེད་ཅེས་དང་། འཁོར་ལོ་ཐ་མར་ངོ་བོ་ཉིད་ཅེས་པའི་དོན་ཅི་ཡིན་ཞེ་ན།
མདོ་མ་དག་པ་རྣམས་ན་གཉིས་ཀ་ལ་ངོ་བོ་ཉིད་མེད་པར་བྱས་འདུག་ཅིང་དག་པ་རྣམས་ན་ཁྱད་
པར་ཕྱེ་འདུག་པས་བར་པར་གཉིས་སྣང་གི་ཆོས་ཐམས་ཅད་ལ་བདེན་པའི་ངོ་བོ་ཉིད་མེད་ལ། ཐ་
མར་འཕགས་པའི་ཡེ་ཤེས་དང་དེའི་ཡུལ་རྣམ་དག་ཆོས་དབྱིངས་ལ་ངོ་བོ་ཡོད་ཅེས་པ་ཁྱད་པར་རོ། །
333



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
འོ་ན་གཉིས་ཀ་ནས་སྐྱེ་བ་མེད་པ་ནས་རང་བཞིན་གྱི་མྱ་ངན་ལས་འདས་པར་བཤད་པ་གཅིག་པ་ཇི་
ལྟར་ཞེ་ན། བར་པ་གཉིས་སྣང་རིགས་པས་དཔྱད་ན་མ་གྲུབ་ཅིང་། གང་མ་གྲུབ་པ་ལ་སྐྱེ་བ་མེད།
གང་སྐྱེ་བ་མེད་པ་དེ་ལ་འགག་པ་མེད། གང་འགག་པ་མེད་པ་དེ་བཟོད་མ་ནས་ཞི། གང་ཞི་བ་དེ་རང་
བཞིན་གྱིས་མྱ་ངན་ལས་འདས་པའོ། །དེ་ལས་བརྩམས་དེའི་དབང་དུ་བྱས་ནས་ཆོས་དང་གང་ཟག་
གི་བདག་གིས་སྟོང་པ་རྣམས་ཀྱི་དོན་དུའོ། །ཐ་མ་ནི་ཕྱིན་ཅི་མ་ལོག་པ་དང་འགྱུར་མེད་ཀྱི་ཡོངས་
གྲུབ་དེ་ཐེག་ཆེན་འཕགས་པའི་ཡེ་ཤེས་དང་དེའི་ཡུལ་གྱི་ངོ་བོར་དབྱེར་མེད་ཅིང་ཟུང་འཇུག་ཏུ་ཡོད་
པས་ངོ་བོ་ཉིད་ལས་བརྩམས་པ་སྟེ་དེའི་དབང་དུ་བྱས་པའོ། །འདིར་སྐྱེ་མེད་ཅེས་སོགས་ནི། ཁོ་མེད་
པའི་སྐྱེ་མེད་མ་ཡིན་གྱི་གདོད་མ་ནས་ལྷུན་གྲུབ་ཏུ་ཡོད་པས་སྔར་མེད་ཀྱི་གསར་སྐྱེ་མེད་པའི་ཕྱིར་སྐྱེ་
མེད་དོ། །སྔར་འཁོར་བ་ན་འཁྱམས་པའི་དུས་སུ་དྲི་མ་དང་འདྲེས་ནས་ཡོད་པ་ལ། ཕྱིས་ལམ་བསྒོམས་
པས་འཁོར་བ་ལས་ཐར་བའི་དུས་སུ་དྲི་མ་སྔར་ཡོད་པ་གསར་དུ་དག་པའི་མྱང་འདས་མ་ཡིན་གྱི།
བློ་བུར་གྱི་དྲི་མ་ཡོད་ཀྱང་རང་གི་ངོ་བོ་བཟོད་མ་ནས་རང་བཞིན་གྱི་མྱ་ངན་ལས་འདས་པ་སྟེ་དྲི་མ་
མེད་པའོ། །དེའི་དབང་དུ་བྱས་ནས་ཐེག་པ་ཐམས་ཅད་ལ་ཡང་དག་པར་ཞུགས་པ་ཐེག་པ་གང་དང་
གང་གིས་འདུལ་བ་དང་ལམ་གང་དང་གང་གིས་བགྲོད་པར་འགྱུར་བའི་སེམས་ཅན་རྣམས་ཀྱི་དོན་
ལ་བཞུགས་པའོ། །ལེགས་པར་རྣམ་པར་ཕྱེ་བ་དྲི་མ་དང་དེ་བཞིན་ཉིད་ཀྱི་ཁྱད་པར་བཤད་པའི་སྐབས་
ལྟར་ཀུན་རྫོབ་ཐམས་ཅད་རང་སྟོང་། དོན་དམ་ཐམས་ཅད་གཞན་སྟོང་དུ་སྟོན་པ་ཤིན་ཏུ་རྒྱལ་བའི་
སྡེ་སྣོད་རྣམས་སོ། །འདིའི་གོང་ན་འཁོར་ལོ་གཞན་མེད་པས་བླ་ན་མེད་པའོ། །ཆོས་དང་འཐུན་པའི་
རྒོལ་བ་མེད་པས་སྐྱོན་གདགས་པའི་སྐབས་མེད་པའོ། །མི་བསླུ་བའི་དེ་ཁོ་ན་ཉིད་ཡིན་པས་ངེས་
པའི་དོན་ཏོ། །ཕྱོགས་རེ་ལ་མངོན་པར་ཞེན་པ་རྣམས་ཀྱིས་རྩོད་པའི་གཞིའི་གནས་མ་ལགས་སོ་
ཞེས་བྱ་བ་ཡིན་ནོ། །དེ་ལྟ་ནའང་བོད་བྱིན་པོའི་བཞེད་པས་ཆོས་འཁོར་དང་པོ་ཉན་ཐོས་ཀྱི། ཐ་
མ་སེམས་ཙམ་གྱི། བར་པ་དབུ་མའི་ཡིན་པས་བར་པ་མཐར་ཐུག་ཡིན་པར་འདོད་དོ། །འདིར་རྒྱ་ཆེ་
རོལ་པ་ལྟར་ན། ཆོས་འཁོར་དང་པོའི་དོན་ཡང་དབུ་མ་ཡིན་ཏེ། རྒྱ་ཆེ་རོལ་པ་ལས། བ་ར་ན་སེར་ཝཱ་
རཱ་ཎ་སཱིར་ཆོས་འཁོར་དང་པོ་བསྐོར་བའི་ཚུལ་གསུངས་པ་ན། བྱང་སེམས་བྱམས་པས་ཞུས་པ།
བཅོམ་ལྡན་འདས་ཕྱོགས་བཅུའི་འཇིག་རྟེན་གྱི་ཁམས་ནས་འདུས་པའི་བྱང་ཆུབ་སེམས་དཔའ་འདི་
334



བསྟན་པ་སྤྱི་འགྲེལ་གྱི་འགྲེལ་པ།
དག་ནི་ཆོས་ཀྱི་འཁོར་ལོ་བསྐོར་བའི་རྣམ་པར་འཕྲུལ་པའི་ཕྱོགས་ཉན་པར་འཚལ་བ་དག་ལགས་
ན༑ དེའི་སླད་དུ་བཅོམ་ལྡན་འདས་ཀྱིས་ཆོས་ཀྱི་འཁོར་ལོ་རྣམ་པར་འཕྲུལ་བ་ཇི་ལྟ་བུ་ཞིག་བསྐོར་
བ་བཤད་དུ་གསོལ། བཅོམ་ལྡན་ཀྱིས་བཀའ་སྩལ་པ། བྱམས་པ་ཆོས་ཀྱི་འཁོར་ལོ་དེ་ནི་གཏིང་མི་
དམིགས་པའི་ཕྱིར་ཟབ་པའོ། །གཉིས་དང་བྲལ་བའི་ཕྱིར་མཐོང་བར་དཀའ་བའོ། །སྤྲོས་པའི་སྐྱོན་
ཐམས་ཅད་དང་བྲལ་བའི་ཕྱིར་སྤྲོས་པ་མེད་པ་ཞེས་སོགས་སོ། །ཆོས་ཀྱི་འཁོར་ལོའི་བཤད་པ་
བདུན་ཅུ་ཙམ་ཐམས་ཅད་ཀྱང་དབུ་མའི་དོན་ཡིན་པར་གསུངས་སོ། །དེའི་ཕྱིར་བོད་བྱིན་པོའི་བཤད་
པ་འདི་ ་མདོ་རྒྱ་རོལ་དང་། དགོངས་འགྲེལ་)གཉིས་པོ་གང་དང་ཡང་མི་མཐུན་པས་བབ་ཅོལ་དུ་སྨྲ་བ་ཙམ་དུ་
ཟད་དོ། །མཁན་ཆེན་བུ་སྟོན་པས་མཁྱེན་ཡང་བོད་བྱིན་པོ་དང་སྒོ་བཏུན་བསྟུན་པ་ཙམ་མོ། །འོ་ན་
མདོ་གཉིས་པོའི་དགོངས་པ་ཇི་ལྟར་བླང་ཞེ་ན། རྒྱུད་ནི་རྒྱུད་གཞན་གྱིས་ཤེས་པར་བྱའོ། །ཞེས་པ་
ལྟར་མདོ་ནི་མདོ་གཞན་གྱིས་ཤེས་པར་བྱ་དགོས་པས་རྒྱ་རོལ་དུ་ཆོས་འཁོར་དང་པོ་དབུ་མར་
གསུངས་པ་ནི། ཆོས་ཉིད་དབང་བརྩན་བཙན་པར་བྱས་པ་ཡིན་ཏེ། རྣམ་པར་འཕྲུལ་པའི་རྒྱལ་
པོས་ཞུས་པའི་མདོ་ལས། རྣམ་པར་འཕྲུལ་པའི་རྒྱལ་པོ་དོན་འདིས་དེ་ལྟར་ན་ཆོས་ཉིད་འདི་ལ་རྟེན་
ནས་མདོ་སྡེ་ཐམས་ཅད་ངེས་པའི་དོན་དུ་འགྱུར་རོ། །ཞེས་སོ། །དགོངས་པ་ངེས་འགྲེལ་དུ། རིམ་པ་
གསུམ་གྱི་ཁྱད་པར་བྱུང་བ་ནི་ཉན་པ་པོ་རྣམས་ཀྱི་བློའི་ཁྱད་པར་རོ། །དེ་ལྟར་ཡང་། ཆོས་ཉིད་རང་གི་
ངོ་བོ་ཉིད་ལས་མི་གཡོ་བར་ཐམས་ཅད་ལ་ཐ་དད་པར་སྣང་བའི་མདོ་ལས། འཇམ་དཔལ་འཛམ་
བུའི་གླིང་དུ་ཉི་མ་འཆར་བ་དཔག་ཚད་བཞི་ཁྲིའི་ནམ་མཁའ་ལ་འཆར་བའི་ཚེ་མི་རྣམས་རང་གི་རི་
ལ་འཆར་བར་སོ་སོར་རྟོག་གོ །དེ་བཞིན་དུ་ད་ལྟར་ཀྱི་འཁོར་འདུས་པ་འདི་དག་གིས་ཆོས་ཀྱི་གཞི་
གཅིག་ལ་སོ་སོར་རྟོག་གོ །སོ་སོར་མཐོང་ངོ༌། །སོ་སོར་འཛིན་ནོ། །འཇམ་དཔལ་རྣམ་པར་མ་
བརྟགས་པའི་ཚེ་རང་གི་རི་ལ་མི་འཆར་བ་མ་ཡིན་པ་དེ་བཞིན་དུ། ཆོས་ལ་བརྟག་པའི་ཐབས་འདི་
དག་ཀྱང་ཡང་དག་པ་ཕྱིན་ཅི་མ་ལོག་པའོ། །ཞེས་དང་། འཇམ་དཔལ་རང་གི་རི་དེ་ལ་འཆར་བ་མ་
ཡིན་པ་དེ་བཞིན་དུ། རྟོག་པའི་ཐབས་འདི་དག་ཀྱང་དེ་ལྟར་བློའི་རིམ་པ་ལ་སྣང་སྟེ། དོན་ཡང་དག་
ཉིད་མ་ཡིན་ནོ་ཞེས་བྱའོ། །ཞེས་སོ། །དེ་ལྟར་ན་དེ་བཞིན་གཤེགས་པའི་སྙིང་པོ་བསྟན་པའི་མདོ་
དང་དཔལ་ཕྲེང་སེང་གེའི་ང་རོ་ལ་སོགས་པ་ལེགས་པར་རྣམ་པར་ཕྱེ་བ་དང་ལྡན་པའི་མདོ་རྣམས་
335



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
སུ་བདེ་བ་ཆེན་པོའི་མིང་ཙམ་བསྟན་ཅིང་། དུས་འཁོར་སོགས་རྒྱུད་སྡེ་མང་པོས་ནི་བདེ་བ་ཆེན་པོ་
ཤིན་དུ་གསལ་བར་བསྟན་ཏོ། །ཐེག་པའི་མཐར་ཐུག་ཐེག་པ་ཆེན་པོ་ཡིན་པར། ཐེག་པ་འདི་ནི་
མཁའ་འདྲ་གཞལ་མེད་ཁང་ཆེན་ཏེ། །དགའ་སྐྱིད་བདེ་བ་མངོན་པར་ཐོམ་བྱེད་ཐེག་པའི་མཆོག །
ཅེས་ཡོན་ཏན་རིན་ཆེན་སྡུད་པར་གསུངས་སོ། །རྒྱས་པར་ནི་མདོ་རྒྱན་དང་ཐེག་བསྡུས་སོགས་
བལྟའོ། །ཐེག་ཆེན་གྱི་མཐར་ཐུག་ཀྱང་སྙིང་པོའི་ཐེག་པ་སྔར་སྨོས་པ་རྣམས་དང་། གསང་བ་བསམ་
གྱིས་མི་ཁྱབ་པ་ཡེ་ཤེས་སྣང་བ་རྒྱན་གྱི་ས། རྒྱུད། མཚན་བརྗོད། འགྲེལ་པ་དྲི་མེད་འོད། རྒྱུད་བླ་
སོགས་ཡིན་ལ། སྙིང་པོ་དེ་དག་གི་མཐུར་ཐུག་ཀྱང་རྣམ་པར་མི་རྟོག་པ་འོད་གསལ་བདེ་ཆེན་འགྱུར་
མེད་ཡིན་ཏེ། དེ་ལྟ་བུ་སྟོན་པའི་བླ་མ་ལ་འདུད་དོ། །
གཉིས་པ་ལ། སྔགས་མཚན་ཉིད་ཐུན་མོང་དང་བྱེ་བྲག་སྔགས་གཉིས་ལས། དང་པོ་བསྟན་
པ་དང་སྔགས་ཀྱི་སྒོ་ནས། གྲུབ་མཐའ་དང་འོད་གསལ་གྱི་སྒོ་ནས། ལྟ་བ་དང་སྤྱོད་པའི་སྒོ་ནས་
བསྟན་པ་གཉིས་ལས།
དང་པོ་ནི། བསྟན་པའི་མཐུར་ཐུག་ཐེག་པ་ཆེན་པོ་དང་། །ཐེག་ཆེན་མཐར་ཐུག་སྔགས་ཀྱི་ཐེག་
པ་དང་། །སྔགས་ཀྱི་མཐར་ཐུག་དུས་ཀྱི་འཁོར་ལོ་དང་། །དུས་འཁོར་མཐར་ཐུག་བདེ་ཆེན་སྟོན་ལ་
འདུད། །བསྟན་པའི་མཐུར་ཐུག་ཐེག་ཆེན་ཡིན་པར་གསལ་བར་ཤེས་ཤིང་། ཐེག་ཆེན་གྱི་མཐར་ཐུག་
ཀྱང་སྔགས་ཡིན་པར་སྦས་པའི་ས་གཉིས་སྔགས་མ་ཡིན་པས་བགྲོད་མི་ནུས་པའི་ཕྱིར་རོ། །སྔགས་
ཀྱི་མཐར་ཐུག་ཀྱང་དུས་འཁོར་ལྟ་བུ་ཡིན་ཏེ། རྒྱུད་སྟེ་གཞན་དུ་སྦས་པ་རྣམས་གསལ་བར་བསྟན་
པའི་ཕྱིར་དང༌། དུས་འཁོར་རྒྱུད་ཐམས་ཅད་ཀྱི་གླེང་གླེང་གཞི་ཡིན་པར་དྲི་མེད་འོད་ལས།) གསུངས་
པའི་ཕྱིར་རོ། །དུས་འཁོར་གྱི་བརྗོད་བྱའི་མཐུར་ཐུག་བདེ་བ་ཆེན་པོ་ཡིན་པས་དེ་སྟོན་པའི་བླ་མ་
གཉིས་པ་ནི། གྲུབ་མཐའི་མཐར་ཐུག་དབུ་མ་ཆེན་པོ་དང་། །དབུ་མའི་མཐར་ཐུག་སྐྱེ་མེད་
མཐའ་བྲལ་དང་། །མཐའ་བྲལ་མཐར་ཐུག་རང་བཞིན་འོད་གསལ་དང་། །འོད་གསལ་མཐར་ཐུག་
བདེ་ཆེན་སྟོན་ལ་འདུད། །དེ་ལྟ་བུའི་བདེ་བ་ཆེན་པོ་དེ་ཉིད་མིང་དང་རྣམ་གྲངས་མང་པོས་བརྗོད་
བྱའི་གཙོ་བོར་སྟོན་ལ། གོང་དུ་བཤད་པའི་གྲུབ་མཐའ་བཞི་པོ་ཐམས་ཅད་ཀྱང་རང་རང་རྣམས་དབུ་
ལ་འདུད། །
336



བསྟན་པ་སྤྱི་འགྲེལ་གྱི་འགྲེལ་པ།
མར་འདོད་དེ། འདུལ་བ་ལུང་ལས། དགེ་སློང་དག་ཁྱེད་ཀྱིས་མཐའ་གཉིས་སྤངས་པ་དབུ་མའི་ལམ་
ལ་བརྟེན་པར་བྱའོ། །ཞེས་གསུངས་མོད་དེ་དག་གི་ནང་ནས་ཀྱང་འཕགས་པ་ཀླུ་སྒྲུབ་ཀྱིས་མཛད་
པའི་དབུ་མ་རིགས་པའི་ཚོགས་རྣམས་ནི་དབུ་མ་ཆེན་པོ་ཡིན་ལ། དེའི་དོན་སྐྱེ་འགག་རྟག་ཆད་ལ་
སོགས་སྤྲོས་པའི་མཐའ་བརྒྱད་དང་བྲལ་བ་ཡིན་ཏེ། མཐའ་བྲལ་གྱི་མཐར་ཐུག་ཀྱང་རྣམ་པར་དཔྱད་
པའི་སྟོང་པ་མ་ཡིན་གྱི་སེམས་ནི་སེམས་མ་མཆིས་པ་སྟེ་སེམས་ཀྱི་རང་བཞིན་འོད་གསལ་བའོ། །
ཞེས་འབྱུང་བ་ལྟར་རང་བཞིན་འོད་གསལ་གྱི་དོན། སོར་སྤོང་ངམ་བསམ་གཏན་གྱི་དུས་སུ་མངོན་དུ་
གྱུར་པ་དེ་ཡིན་ཅིང་། དེའི་མཐར་ཐུག་ཀྱང་འཕོ་མེད་ཀྱི་བདེ་ཆེན། འཛིན་པའི་སྐད་གཅིག་དང་པོའི་
དུས་ནས་བཟུང་སྟེ། འབྱུང་བ་དེ་ཡིན་པས་དེ་སྟོན་པའི་བླ་མ་ལ་འདུད། ཞེས་སོ། ། །
གཉིས་པ། ལྟ་བའི་མཐར་ཐུག་མཐའ་བྲལ་སྟོང་ཉིད་དང་། །སྟོང་ཉིད་མཐར་ཐུག་དམིགས་
བཅས་སྟོང་ཉིད་དང་། །སྤྱོད་པའི་མཐར་ཐུག་སྙིང་རྗེ་ཆེན་པོ་དང་། །སྙིང་རྗེའི་མཐར་ཐུག་དམིགས་
མེད་སྟོན་ལ་འདུད། །ཡང་དག་པའི་ལྟ་བའི་མཐར་ཐུག་མཐའ་ཐམས་ཅད་དང་བྲལ་བའི་སྟོང་ཉིད་
དང་། སྟོང་ཉིད་ཀྱི་མཐར་ཐུག་དམིགས་བཅས་སྟོང་ཉིད་སྲིད་གསུམ་ཀུན་ནས་དང་བའི་སྟོང་གཟུགས་
སོ༑ ༑སངས་རྒྱས་ཀྱི་བསྟན་པ་སྙིང་རྗེས་ཕྱེ་བ་ཡིན་པས་སྤྱོད་པའི་མཐར་ཐུག་སྙིང་རྗེ་ཆེན་པོ་ཡིན་
ལ་དེ་ལ་གསུམ་ཡོད་པ་ལས། ལས་དང་པོ་པ་རྣམས་ཀྱིས་ནི་སེམས་ལ་དམིགས་པ་གང་ཟག་གི་
བདག་མེད་རྟོགས་པ་རྣམས་ཀྱི་ནི་ཆོས་ལ་དམིགས་པ། ཆོས་ཀྱི་བདག་མེད་རྟོགས་པ་རྣམས་ཀྱི་
ནི་དམིགས་པ་མེད་པའི་སྙིང་རྗེ་ཡིན་ལ། དེས་ཡུལ་སེམས་ཅན་ལ་དམིགས་ན་དམིགས་མེད་སྙིང་
རྗེར་མི་འགྱུར་ལ། སེམས་ཅན་ཡུལ་དུ་མ་བྱས་ན་སྙིང་རྗེའི་དོན་མེད་དོ་ཞེ་ན། མིག་སེར་གྱི་ནད་ཀྱིས་
ཐེབས་པས་བལྟས་པ་ན་དུང་དཀར་པོ་ལ་ཡང་སེར་མཐོངབ་བཞིན་དུ། བློ་དམའ་བ་རྣམས་ཀྱིས་
གང་ཡུལ་དུ་བྱས་ཀྱང་དམིགས་བཅས་སུ་འགྱུར་ལ། འཕགས་པའི་ཡེ་ཤེས་ཀྱིས་ནི་ཤེས་བྱ་གང་ཡུལ་
དུ་བྱས་ཀྱང་དམིགས་བཅས་སུ་མི་འགྱུར་བས་དེ་ལྟ་བུའི་ཆོས་ཀྱི་གནད་རྣམས་སྟོན་པའི་བླ་མ་ལ་
འདུད་དོ། །
བྱེ་བྲག་སྔགས་ལ་གསུམ། དབང་བསྒྲུབ་དངོས་གྲུབ་དང་བཅས་པའི་སྒོ་ནས། ལྷ་དང་དཀྱིལ་
འཁོར་གྱི་སྒོ་ནས། སྔགས་དང་ཕྱག་རྒྱའི་སྒོ་ནས་བསྟན་པ་གསུམ་ལས།
337



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
དང་པོ་ནི། དབང་གི་མཐར་ཐུག་འཇིག་རྟེན་འདས་པའི་དབང་། །སྒྲུབ་པའི་མཐར་ཐུག་རྫོགས་
རིམ་ངེས་པའི་དོན། །དངོས་གྲུབ་མཐར་ཐུག་མཆོག་གི་དངོས་གྲུབ་ཆེ། །སློབ་མའི་མཐར་ཐུག་དོན་
དུ་སྟོན་ལ་འདུད། །ཡེ་ཤེས་ཐིག་ལེའི་རྒྱུད་ལས། ཆུ་ཡི་དབང་བསྐུར་དབུ་རྒྱན་དག །བྱ་བའི་རྒྱུད་ལ་
རབ་ཏུ་བརྗོད། །རྡོ་རྗེ་དྲིལ་བུ་དེ་བཞིན་མིང་། །སྤྱོད་པའི་རྒྱུད་ལ་རབ་ཏུ་གྲགས། །ཕྱིར་མི་ལྡོག་པ་ཡི་
ནི་དབང་། །རྣལ་འབྱོར་རྒྱུད་དུ་གསལ་བར་བྱས། །དེ་ནི་དྲུག་གི་བྱེ་བྲག་དབང་། །རྡོ་རྗེ་སློབ་དཔོན་
དབང་ཞེས་བྱ། །གསང་བ་ཡི་ནི་དབང་རྒྱལ་དང༌། །ཤེས་རབ་ཡེ་ཤེས་བླ་ན་མེད། །བཞི་པ་དེ་ཡང་དེ་
བཞིན་ནོ། །སློབ་དཔོན་ལ་དབང་ཕྱེ་ན་དྲུག་ཡོད་དེ། བརྟུལ་ཞུགས་ལུང་བསྟན་དབུགས་དབྱུང་སྔགས་
ཕྱག་རྒྱ་ཡེ་ཤེས་སོ། །དེ་ལྟར་ཡང་དེ་ཉིད་ལས། ཆུ་དང་དབུ་རྒྱན་རྡོ་རྗེ་དང༌། །དྲིལ་བུ་མིང་དང་བརྟུལ་
ཞུགས་དང་། །ལུང་བསྟན་པ་དངསྐྱབས་སྦྱིན་དང༌། །སྔགས་དང་ཕྱག་རྒྱ་ཡེ་ཤེས་དང་། །ཞེས་རིག་
པའི་དབང་ལྔ་བརྟུལ་ཞུགས་ཏེ་དྲུག་སྡོམ་པ་བཅུ་གཅིག་སྟེ། གཙོ་བོའི་དབྱེ་བ་བཅུ་གཅིག་སྟེ། བཅུ་
གཉིས་པ་ནི་གསང་བའོ། །བཅུ་གསུམ་པ་ནི་ཡང་དག་སྦྱོར། །བཅུ་བཞི་པ་ནི་དོན་དམ་སྟེ། །དབང་
བསྐུར་རེ་རེས་ས་རེའོ། །ཞེས་དང༌། དང་པོ་བུམ་དབང་ནི་གཙོ་བོ་སྟེ་རྡོ་རྗེ་སློབ་གྱི་དབང་ཡིན་
ལ། དེའང་ཕྱིར་མི་ལྡོག་པའི་གསང་བའི་དབང་། རྗེས་གནང་། ལུང་བསྟན་དབུགས་དབྱུང་། གཟེངས་
བསྟོད་དྲུག་དང༌། སློབ་མའི་དབང་ལྔ་སྡོམ་པའི་བཅུ་གཅིག་གོ །ཡེ་ཤེས་ཐིག་ལེ་ལས་ཀྱང་བདུན་
གཉིས་བྱེ་བྲག་དུ་ནི་ཡོད། ཅེས་ཆུ་ནས་དབང་བཞི་པའི་བར་ལ་བཅུ་བཞི་བཤད་དོ། །དེའི་འགྲེལ་
པར་སྔགས་ཕྱག་རྒྱ་ཡེ་ཤེས་གསུམ་ཞར་བྱུང་དུ་བྱས་ནས་དམ་ཚིག་གསུམ་ཚབ་ཏུ་བྱེད་དོ། །སངས་
རྒྱས་ཐོད་པར་དེ་དང་འཐུན་པར། གསང་བ་ཕྱི་ཡི་ལྔ་དང་ནི། །བདུན་དང་བཅུ་བཞིར་བཤད་པ་དང་། །
གཉིས་ཀ་གཅིག་དུ་བསྡུས་པ་ཡིས། །ཞེས་པའི་འགྲེལ་པར་ཕྱི་ནི་རིག་པའི་དབང་ལྔ། བདུན་ནི་ཕྱིར་
མི་ལྡོག ལུང་བསྟན་གསང་དབང་སྔགས་རྡོ་རྗེའི་བརྡུལ་ཞུགས་སྤྱོད་པའི་རིག་མའི་སྟེ་གསུམ་དང་
བདུན་ནོ། །གཉིས་ཀ་ནི་གསུམ་པ་བཞི་སྟེ། ཐམས་ཅད་གཅིག་དུ་སྡོམ་ན་བཅུ་བཞིའོ། །གུར་དུ་བཅུ་
གཅིག་གསུངས་ཏེ། ཆུ་ཡི་དབང་གིས་དང་པོ་སྟེ། ཅོད་པན་དབང་བསྐུར་གཉིས་པའོ། །གསུམ་
པ་དར་དཔྱངས་དབང་ཡིན་ཏེ། རྡོ་རྗེ་དྲིལ་བུ་བཞི་པའོ། །ལྔ་པ་རང་གི་བདག་པོ་ཉིད། །མིང་གི་དབང་
ནི་དྲུག་པ་སྟེ། །སངས་རྒྱས་རྗེས་གནང་བདུན་པར་འདོད། །བུམ་པའི་དབང་བསྐུར་བརྒྱད་པ་ཡིན། །
338



བསྟན་པ་སྤྱི་འགྲེལ་གྱི་འགྲེལ་པ།
དགུ་པ་གསང་བའི་དབང་ཡིན་ཏེ། །ཤེས་རབ་དབང་བསྐུར་བཅུ་པ་ཡིན། །དེ་ཉིད་རྡོ་རྗེའི་རབ་སྦྱོར་
གྱིས། །ཞེས་པ་དབང་བཞི་པའོ། །འདིར་ཡང་བུམ་དབང་ལ་དབྱེ་བ་བྱས་ན་སྔར་བཞིན་བཅུ་བཞིར་
འགྱུར་ཏེ། འདི་རྣམས་ནི་རྒྱ་གར་དང་བོད་ཀྱི་གསང་སྔགས་ཁུངས་མ། སྡུས་རྒྱུད་པ་རྣམས་ཀྱི་ལུགས་
རྣམས་དག་ཡིན་མོད་ཀྱང་། ལས་དང་པོ་པའི་གང་ཟག་གཞུག་པ་ཙམ་གྱི་དོན་དུ་གསུངས་པས། དུས་
འཁོར་གྱི་དབང་གི་རྣམ་གཞག་ལྟ་བུའི་གནད་རྣམས་ཚང་བ་མེད་ལ་སོ་སོའི་དག་པ་དང་ཆོས་འཐུན་
སྦྱར་རྒྱུ་ཡང་མེད་ཅིང་། དུས་འཁོར་དུ་བྱིས་པ་འཇུག་པའི་དབང་བདུན་ཚུལ་ཚད་དང་འདྲ་ཙམ་མོ། །
དཔལ་དུས་འཁོར་དུ་དབང་གོང་མ་ལ་བུམ་པ་གསང་བ་ཤེས་རབ་ཡེ་ཤེས། ཤེས་རབ་ཡེ་ཤེས་ཆེན་
པོ་དང་བཞི་ཡིན་ལ། དེ་ལའང་རང་ཉིད་རྒྱུད་ཉན་པ་དང་སྒོམ་པ་ལ་དབང་བར་བྱ་བའི་ཕྱིར་འཇུག་
པ་མཆོག་དབང་ཕལ་དང་། སློབ་མའི་ཚོགས་ལ་དབང་བསྐུར་ཞིང་རྒྱུད་འཆད་པའི་ཕྱིར་བདག་པོ་
ཆེན་པོའི་དབང་ངོ༌། །དབང་བསྐུར་བའི་སྒོ་ནས་ཕྱེ་ན་འཁོར་ལོ་བསྒྱུར་བའི་དབང་། རྒྱལ་པོ་ཕལ་
གྱི་དབང་། དེ་ལས་གཞན་པ་འབྱོར་ལྡན་གྱི་དབང་། ཁྱིམ་པའི་དབང་རབ་ཏུ་བྱུང་བའི་དབང་། ཀུན་
སྤངས་ཀྱི་དབང༌་། སྙིང་རྗེའི་དབང་རྣམས་ཡོད་ལ། ཐོབ་ཚོད་ཀྱི་སྒོ་ནས་ཕྱེ་ན། དགེ་བསྙེན། དགེ་
ཚུལ། དགེ་སློང་། གནས་བརྟན་རྒན་པོ་སོགས་ཡོད་དོ། །དེ་དག་ཀྱང་དང་པོ་སྨིན་བྱེད་རྒྱུའི་དབང་།
བར་དུ་བསྒྲུབ་པ་ལམ་གྱི་དབང་། མཐར་ཐུག་ཐོབ་པ་འབྲས་བུའི་དབང་ངོ༌། །དེ་ཐམས་ཅད་ཀྱང་
འཇིག་རྟེན་དང་འཇིག་རྟེན་ལས་འདས་པའི་དབང་གཉིས་སུ་འདུ་ལ། ཤེས་རབ་ཡེ་ཤེས་ཀྱི་དབང་
མན་ཆད་འཇིག་རྟེན་པའི་དབང་ཡིན་ཞིང་། ཤེས་རབ་ཡེ་ཤེས་ཆེན་པོ་མཆོག་དབང་བཞི་པ་ཚིག་
དབང་རིན་པོཆེ་ཞེས་ཀྱང་བྱ་སྟེ། འདི་དབང་ཐམས་ཅད་ཀྱི་མཐར་ཐུག་འཇིག་རྟེན་ལས་འདས་པའི་
དབང་ཡིན་ནོ། །འོ་ན་དེ་རང་གི་ངོ་བོ་གང་ཡིན་ན། དཔལ་ལྡན་རྒྱུད་ལས། འཇིག་རྟེན་འདས་ཀྱི་
དབང་གང་མཆོག་གི་རྒྱལ་པོའི་བདག་པོའི་ཕྱག་རྒྱ་མཆོག་ལ་རྗེས་སུ་སྦྱོར་བའོ། །ཞེས་གསུངས་ལ།
མཆོག་གི་རྒྱལ་བ། རྒྱལ་བ་རིགས་ལྔའོ། །དེ་རྣམས་ཀྱི་བདག་པོ་ནི། རིགས་དྲུག་པ་རྡོ་རྗེ་སེམས་
དཔའོ། །དེའི་ཕྱག་རྒྱ་མཆོག་ཅེས་པ་རྡོ་རྗེ་སེམས་དཔའི་ཕྱག་རྒྱ་མ་རི་རབ་ཀྱི་རྡུལ་ཕྲ་རབ་ཀྱིས་མང་
བ་རྣམས་ཀྱི་མཆོག་དུ་གྱུར་པ་ཆོས་དབྱིངས་དབང་ཕྱུག་མ་དེ་ལ་སྦྱོར་བ་ནི་སྙོམས་པར་འཇུག་པའོ། །
འདི་ལའང་རྒྱུ་ལམ་འབྲས་བུ་གསུམ་ལས། དང་པོ་ཤེས་རབ་ཡེ་ཤེས་ཀྱི་དབང་མན་ཆད་ཐོབ་ནས།
339



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
རྒྱུད་ལས་ཇི་ལྟར་འབྱུང་བ་བཞིན་དཔེ་མཁྱུད་དང་བྲལ་བའི་བླ་མ་མཚན་ཉིད་དང་ལྡན་པ་ལ་མཎྜལ་
ཕུལ་ཏེ་མཆོག་འདོད་པའི་བསམ་པ་དྲག་པོས་གོང་མའི་ཡང་གོང་མ་སྐྱེ་དགུའི་བདག་པོའི་དབང་
ལེན་པའོ། །ལམ་དུས་སུའང་དབང་ཉིད་ཉམས་སུ་ལེན་པ་སྟེ། བརྟུལ་ཞུགས་ཉི་ཤུ་རྩ་ལྔ་པ་སོགས་
དང༌། རྩ་ལྟུང་བཅུ་བཞི་པ་སོགས་སྲུང་བའི་དམ་ཚིག་ལ་གནས་ནས་ཁྱད་པར་ཁམས་དྭངས་མ་རྡོ་རྗེ་
ནོར་བུའི་རྩེ་མོ་ལས་མི་འདའ་བའི་ཚུལ་ཁྲིམས་ལ་ནན་ཏན་དུ་བྱེད་པ་དང༌། སྦྱོར་བ་ཡན་ལག་དྲུག་
གི་རྣལ་འབྱོར་ལ་བརྩེ་གཅིག་ཏུ་བྱེད་པའོ། །འབྲས་བུའི་དབང་ནི་དམིགས་བཅས་ཀྱི་སྟོང་ཉིད་དང་།
འགྱུར་མེད་ཀྱི་བདེ་བ་ཟུང་དུ་ཆུད་པ་སྐད་གཅིག་དང་པོ་ནས་བཟུང་ནས་ཡོངས་སུ་རྫོགས་ཀྱི་བར་
ཡིན་ནོ། །དེ་ལ་ལས་དང་པོ་པ་རྣམས་ཀྱི་དབང་ནི་བཏགས་པ་བ། བསམ་སྦྱོར་གཉིས་སུ་འཛོམ་པའི་
སྒྲུབ་པོས་དབང་ཉམས་སུ་ལེན་པའི་དུས་ནི་དབང་ཆ་འཐུན་པ། ས་ཐོབ་པ་ཕན་ཆོད་ཀྱི་དབང་རྣམས་
དབང་མཚན་ཉིད་པ། དེ་ལྟར་ན་དབང་མཚན་ཉིད་པ་བཅུ་གཅིག་གིས་ས་བཅུ་གཅིག་པ་ཐོབ་ནས་ས་
བཅུ་གཅིག་པ་སངས་རྒྱས་ཀྱི་སར་སླེབ་ན་དབང་ཐམས་ཅད་ཡོངས་སུ་རྫོགས་པའི་མཆོག་དབང་
གོང་མ་ཡི་ཡང་གོང་མ་འཇིག་རྟེན་ལས་འདས་པའི་ཚིག་དབང་རིན་པོ་ཆེ་ཐོབ་པ་དུས་འཁོར་གྱིས་
ལུགས་སོ། །དབང་གི་མཐར་ཐུག་བཤད་ནས་བསྒྲུབ་པ་ལ། རྒྱལ་བའི་ཡུམ་དུ་རྣམ་མཁྱེན་སྒྲུབ་པ་
བཞི་འམ། མདོ་སྡེ་རྒྱན་དུ་བཤད་པའི་སྒྲུབ་པ་རྣམས་ཀྱང་ཕུན་སུམ་ཚོགས་པ་ཡིན་ཏེ། སྒྲུབ་པ་འདིས་
ནི་སྲིད་དང་འགྲོ་བ་ཀུན། །ཟིལ་གྱིས་མནན་འགྲོ་ཞི་བ་མཆོག་དང་ལྡན། །ཞེས་སོ། །སྔགས་ཀྱི་
ལུགས་ལ་བསྐྱེད་རིམ་དང་འབྲེལ་བའི་སྒྲུབ་པ་རྣམས་ཀྱིས་འོག་མིན་གྱི་མཐར་ཐུག་པའི་དངོས་གྲུབ་
ཐམས་ཅད་འགྲུབ་ཀྱང་ད་དུང་རྟོག་པའི་འཁོར་ལོ་ཡིན་ལ། དེས་ན་སྒྲུབ་པའི་མཐར་ཐུག་ནི་དོན་དམ་
པའི་མཚན་ཡང་དག་པར་བརྗོད་པའམ། དཔལ་དམ་པ་དང་པོ་ལས་བྱུང་བའི་རྫོགས་རིམ་ངེས་དོན་
ཨི་ཐིས་པ་ཡིན་ནོ། །ཡང་བསྐྱེད་རིམ་གྱི་བསྡུ་བའི་རིམ་པ་ལ་རྫོགས་རིམ་དུ་བཏགས་པ་དང་། རྩ་
རླུང་ཐིག་ལེའི་མན་ངག་ཟབ་ཏུ་རེ་ཕལ་ཆེར་ནའང་། མུ་སྟེགས་པའི་དམིགས་པ་དང་འདྲེས་ནས། བློ་
བྱས་རྣམ་རྟོག་གི་འཁོར་ལོ་འབའ་ཞིག་ཏུ་སྣང་སྟེ་ཤན་མ་ཕྱེད་གདའ། བླ་མ་དབུ་རྒྱན་པའི་བསྙེན་
བསྒྲུབ་ལའང་། བཀའ་རྒྱུད་པའི་ཚ་འདབ་ནས་རྒྱུད་ཀྱི་དགོངས་པ་ཇི་ལྟ་བ་བཞིན་མེད། དེའི་ཕྱིར་རྡོ་
རྗེའི་རྣལ་འབྱོར་བསྙེན་བསྒྲུབ་བཞིའི་ངོ་བོ་སྦྱོར་བ་ཡན་ལག་དྲུག་ལྷད་མ་ཞུགས་པ་ནི་རྒྱུད་ཀྱི་དགོངས་
340



བསྟན་པ་སྤྱི་འགྲེལ་གྱི་འགྲེལ་པ།
པ་རྫོགས་རིམ་མོ། །དེ་ལྟར་དབང་བསྒྲུབ་གཉིས་ཀྱི་འབྲས་བུ་དངོས་གྲུབ་ནི་ལས་ཆེན་བཅུ་གཉིས་
གྲུབ་ཆེན་བརྒྱད་ལ་སོགས་པ་གནས་སྐབས་ཀྱི་དངོས་གྲུབ་ཡིན་ཡང་། མཐར་ཐུག་མིན་ཏེ། མཆོག་
གི་དངོས་གྲུབ་ཆེས་ཆེ་བ་རྡོ་རྗེ་འཆང་སྟོང་ཉིད་སྙིང་རྗེའི་མངའ་བདག་སྐུ་ཐམས་ཅད་པ་གསུང་ཐམས་
པ་ཐུགས་ཐམས་ཅད་པ། སྲིད་ཞི་གཉིས་ལ་མི་གནས་པ། འཕགས་པའི་གང་ཟག་རྣམས་ཀྱི་རྒྱལ་པོ་
ཤཱཀྱའི་དབང་པོ་ཐུབ་པ་ཆེན་པོ་ལྟ་བུ་ཡིན་ནོ། །དེ་སློབ་མ་རྣམས་ལ་མཐར་ཐུག་གི་དོན་དུ་སྟོན་པ་བླ་
མ་ལ་འདུད་པ་འམ། ཡང་ན་སློབ་མ་མཆོག་ལ་སྟོན་པའི་བླ་མ་ལའོ། །
གཉིས་པ་ནི། དཀྱིལ་འཁོར་མཐར་ཐུག་རང་བཞིན་འོད་གསལ་དང། །ལྷ་ཡི་མཐར་ཐུག་བདེ་
སྟོང་ཡེ་ཤེས་སྐུ། །དཀྱིལ་འཁོར་ཐམས་ཅད་བསྡུ་ན་བཞིར་འདུས་ཏེ། ཕྱི་རྡུལ་ཚོན་གྱི། ནང་ལུས་ཀྱི།
གསང་བ་དབང་པོའི། སེམས་འོད་གསལ་གྱི་དཀྱིལ་འཁོར་རྣམ་པ་བཞི་སྟེ། མཐར་ཐུག་ནི། དམ་
པ་དང་པོའི་རྒྱུད་ལས། སངས་རྒྱས་ཆོས་དང་དགེ་འདུན་ཆེས། །ཐུགས་གསུང་སྐུ་ཡི་དཀྱིལ་འཁོར་
རོ༑ ༑འཕགས་ལམ་ཡན་ལག་བརྒྱད་རྣམས་ཀྱིས། །ཕྱོགས་བརྒྱད་དུ་ནི་དུར་ཁྲོད་བརྒྱད། །ཅེས་སོ། །
ཆོས་ཀྱི་དབྱིངས་ཀྱི་སྙིང་པོ་སེམས་རང་བཞིན་གྱིས་འོད་གསལ་དཀྱིལ་འཁོར་གྱི་མཐར་ཐུག་གོ །
ལྷའི་མཐར་ཐུག་མཆོག་དུ་མི་འགྱུར་བའི་བདེ་བ་དང་། རྣམ་ཀུན་མཆོག་ལྡན་གྱི་སྟོང་ཉིད་གཉིས་སུ་
མེད་པའི་ཡེ་ཤེས་ཀྱི་སྐུ་དེ་ལྷ་ཡིན་གྱི། བྲིས་སྐུ་དང་། ལུགས་མ་དང་། བསྐྱེད་རིམ་ཞལ་ཕྱག་གི་རྣམ་
པ་ཅན་རྣམས་ནི་ཀུན་རྫོབ་དྲང་བའི་དོན་ནོ། ། །
གཉིས་པ་ནི། ཕྱག་རྒྱའི་མཐར་ཐུག་འོད་གསལ་ཕྱག་རྒྱ་ཆེ། །སྔགས་ཀྱི་མཐར་ཐུག་ཡིད་སྐྱོབ་
སྟོན་ལ་འདུད། །མདོ་ལས་བཀའ་རྟགས་ཀྱི་ཕྱག་རྒྱ་གསུམ་བཞག་ཅིང་། དེའི་ཆོས་བདག་མེད་པའི་
ཕྱག་རྒྱ་ལ་བློ་གྲོས་རྒྱ་མཚོས་ཞུས་པའི་མདོ་ལས། ཕྱག་རྒྱ་མང་པོ་གསུངས་ཤིང་། སྔགས་ཀྱི་ཡོ་གར་
བསྐྱེད་རིམ་དང་འབྲེལ་བའི་ཕྱག་རྒྱ་བཞི་སོགས་བཤད་པ་སྐབས་འདིའི་ཕྱག་རྒྱ་མ་ཡིན་ཏེ། འདིར་
མཆོག་དབང་གསུམ་དང་འབྲེལ་བའི་ཕྱག་རྒྱ་ཡིན་ལ། དེའང་ལས་དང་ཡེ་ཤེས་ཀྱི་ཕྱག་རྒྱ་མཐར་
ཐུག་མ་ཡིན་གྱི། དབང་བཞི་པའི་དུས་སུ་སྙོམས་པར་འཇུག་པའི་ཡུལ་ཕྱག་རྒྱ་ཆེན་མོ་དེ་ཕྱག་རྒྱའི་
མཐར་ཐུག་ཡིན་ཏེ། བདེ་ཆེན་འོད་གསལ་རྣམ་པ་ཐམས་ཅད་པ། འཁོར་འདས་གང་གིས་ཀྱང་འདའ་
མི་ནུས་པས་ཕྱག་རྒྱ་ཆེན་མོ་ནི་སངས་རྒྱས་དང་བྱང་ཆུབ་སེམས་དཔའ་ཆེས་ཆེ་བ་རྣམས་ཀྱི་ཐུན་
341



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
མོང་གི་བཙུན་མོ་སྟེ། ཇི་སྐད་དུ། དཔལ་ལྡན་རྒྱུད་ལས། སེམས་ཀྱི་སྣང་བ་ཙམ་སྟེ་རང་གི་ཡིད་ལས་
སྐྱེས་པ་མེ་ལོང་གི་ནི་གཟུགས་བརྙན་ལྟ་བུ་ཉིད། །གང་ཞིག་མཐའ་དག་རྒྱལ་བའི་སྲས་དང་སངས་
རྒྱས་ཀྱིས་བསྟེན་རྣལ་འབྱོར་དབང་པོ་རྣམས་ཀྱི་རྟེན་བྱ་སྟེ། །ཡེ་ཤེས་མེ་ལྕེ་རབ་ཏུ་རྒྱས་པ་དེ་ནི་
བདུད་དཔུང་ཡུལ་དང་བཅས་པ་མཐའ་དག་སྲེག་བྱེད་ཅིང་། །ལུས་ལ་ཆགས་པ་ལ་སོགས་ཀྱང་སྟེ་
རྣལ་འབྱོར་རྣམས་ལ་ལོ་ཡི་སྦྱོར་བས་བདེ་མཉམ་སྟེར་བར་བྱེད། །ཅེས་པའི་དོན་རྟོགས་པས་
བརྟགས་པའི་ཆོས་ཐམས་ཅད་དང་བྲལ་པ། ཕྱི་རོལ་གྱི་དོན་མེད་པར་རང་གི་སེམས་ཀྱི་སྣང་བ་ཙམ་
ཕྱིའི་ཡུལ་ལས་སྐྱེས་པ་མ་ཡིན་གྱི། རང་གི་ཡིད་ལས་སྐྱེས་པ་རང་ལ་ཡོད་པའི་དེ་བཞིན་གཤེགས་
པའི་སྙིང་པོ་དེ་མེ་ལོང་ལ་རང་གི་མིག་གིས་མཐོང་བ་བཞིན་དུ། རྣལ་འབྱོར་པ་རང་གི་སེམས་ཏིང་
ངེ་འཛིན་གྱིས་བྱིན་གྱིས་བརླབས་པའི་སྟོབས་ཀྱིས། ནམ་མཁའ་ལ་བེམ་པོ་མ་ཡིན་པའི་ཁམས་
གསུམ་པའི་སྣང་བ་མཐོང་བ་རྣམ་པ་ཐམས་ཅད་ཀྱི་མཆོག་དང་ལྡན་པའི་སྟོང་པ་ཉིད་བདེ་བ་ཆེན་པོ་
དང་དབྱེར་མི་ཕྱེད་པ་ནི་ཕྱག་རྒྱ་ཆེན་མོ་སྟེ། དེ་ལྟ་བུའི་ཕྱག་རྒྱ་དེ་སངས་རྒྱས་བྱང་སེམས་ཐམས་ཅད་
བསྟེན་པར་མཛད་པ་བཞིན་དུ། རྣལ་འབྱོར་པ་རྣམས་ཀྱི་ཀྱང་བསྟེན་ན་འཇིག་རྟེན་སྣང་བྱེད་ཀྱི་ཡེ་
ཤེས་མེ་ལྕེས། སྲིད་པའི་དྲི་མ་སྲེག་ཅིང་། ལུས་ངག་ཡིད་གསུམ་གྱིས་སྒྲིབ་པ་དང་ཕྱི་རོལ་མ་རིག་
པའི་འཇུག་པའི་བདུད་དཔུང་འཇོམས་ལ། ཡུལ་གཟུགས་སྒྲ་སོགས་དང་། ལུས་ལ་ཆགས་པ་སོགས་
འཇོམས་པའི་ཡོན་ཏན་དང་ལྡན་པ་དེ་རྣལ་འབྱོར་པས་ལོའི་སྦྱོར་བས་འགྲུབ། ཅེས་པའོ། །རིགས་
སྔགས་གསང་སྔགས་རྣམས་ཕལ་ཆེར་མིང་གི་རྣམ་གྲངས་ཡིན་ཅིང་། མིང་ཚིག་ཡི་གེའི་རྣམ་པ་ཅན་
ཤས་ཆེ་ལ། དེ་དག་ཀྱང་ཕལ་ཆེར་འཇིག་རྟེན་པའི་དངོས་གྲུབ་འགྲུབ་པ་ཙམ་ལས་མི་འབྱུང་ཞིང་།
གསང་སྔགས་མཐར་ཐུག་ནི་ཡིད་རྣམ་རྟོག་ལས་སྐྱོབ་པ་ཡིན་ཏེ། མན་ཊ་ཅེས་པ་ཡིད་སྐྱོབ་སྟེ། དེ་ལྟ་
བུའི་སྔགས་ནི་སྦྱོར་བ་ཡན་ལག་དྲུག་ཡིན་ནོ། །འོ་ན། སྐྱོབ་པས་གསང་སྔགས་བཟླས་ནས་ནི། །
གོ་འཕང་བླ་ན་མེད་པ་ཐོབ། །ཅེས་པ་ཇི་ལྟར་ཞེས་ན། བཟླས་པ་ནི་ཡི་གེ་མ་ཡིན་གྱི་ཡང་ཡང་སྒོམ་
པའི་དོན་ཏོ། །དེ་ལྟར་ན་ཁྱད་པར་དུའང་སྔགས་ཀྱིས་བདེ་བ་ཆེན་པོ་མཐར་ཐུག་ཏུ་བསྟན་པར་ཤེས་
ད་ནི་སྤྱི་དོན་གསུམ་པ་མཇུག་བསྡུ་བ་ནི། གཞི་ཡི་མཐར་ཐུག་དྲི་བཅས་དེ་བཞིན་ཉིད། །ལམ་
342



བསྟན་པ་སྤྱི་འགྲེལ་གྱི་འགྲེལ་པ།
གྱི་མཐར་ཐུག་སྦྱོར་བ་ཡན་ལག་དྲུག །འབྲས་བུའི་མཐར་ཐུག་བྲལ་འབྲས་དེ་བཞིན་ཉིད། །ཆོས་ཀྱི་
མཐར་ཐུག་རྫོགས་པར་སྟོན་ལ་འདུད། །འདིར་འགའ་ཞིག་ཕུང་ཁམས་སྐྱེ་མཆེད་རྣམས་གཞིར་འདོད་
མོད་ཀྱི། དེ་དག་ནི་སྦྱང་བྱ་ཡིན་པའི་ཕྱིར་གཞི་མ་ཡིན་ལ། ཀུན་གཞིའི་རྣམ་ཤེས་ཀྱང་འཁོར་བ་པ་
རྣམས་ཀྱི་གཞིར་རུང་ཡང་། མྱང་འདས་ཀྱི་གཞིར་མི་རུང་ཞིང་། རྣམ་ཀུན་མངོན་རྫོགས་སུ། བདེན་པ་
བཞི་ལ་གཞིར་བཞག་པའང་། །རགས་པའི་རྣམ་གཞག་བཤད་གཞི་ཙམ་སྟེ། ཞིབ་མོར་ན་དྲི་མ་དང་
བཅས་པའི་དེ་བཞིན་ཉིད་ཆོས་ཀྱི་དབྱིངས་སོ། །མདོར་ན་རང་གི་ངོ་བོ་རང་བཞིན་གྱིས་རྣམ་པར་
དག་ཀྱང༌། གློ་བུར་གྱི་དྲི་མ་དང་བཅས་པ་སྟེ། ཆུ་རྙོག་མ་ཅན་ནམ། གསེར་འདམ་བསེབ་དུ་(གསེབ་
ཏུ་ནུབ་པའམ། ནམ་མཁའ་སྤྲིན་གྱིས་འགྲིབས་ སྒྲིབ་པ་ལྟ་བུའི་བདེ་གཤེགས་སྙིང་པོ་དེ་ཡིན་ནོ། །
གཞི་དེ་ལ་སྦྱང་བར་བྱ་བ་གང་ཡིན་ན། གློ་བུར་གྱི་དྲི་མ་དེ་རྣམས་ཡིན་ལ། གློ་བུར་བ་ཞེས་པ། བདེ་
གཤེགས་སྙིང་པོ་སྔོན་ལ་ཡོད་ལ། དྲི་མ་ཕྱིས་བྱུང་བ་མ་ཡིན་ཏེ། གལ་ཏེ་དེ་ལྟར་ན་ཡང་དག་པར་
རྫོགས་པའི་སངས་རྒྱས་ལ་ཡང་འབྱུང་བར་འགྱུར་བས་སོ། །སྔོན་ན་ཡང་དྲི་མ་མེད་དེ། གཞི་རྟེན་དེ་
བཞིན་ཉིད་མེད་པ་དང༌། བདེ་གཤེགས་སྙིང་པོའི་སྔོན་ནས་མི་སྲིད་པའི་ཕྱིར་རོ། །ཆོས་ཉིད་ལ་
གཉུག་མ་དང་། དྲི་མ་ལ་གློ་བུར་བ་ཞེས་པ་འདི་འགའ་ཞིག་གཞི་འགྲོན་ལྟ་བུ་ལ་བློ་གཏོད་ཀྱི། དེ་
ལྟར་ཡང་མ་ཡིན་ཏེ། ཐོག་མ་མེད་པའི་དུས་ནས་མཉམ་དུ་ཡོད་པའི་ཕྱིར་རོ། །འོ་ན་འདི་གཉིས་ཀྱི་
དོན་ཅི་ན། དབྲལ་དུ་རུང་པ་དང་མི་རུང་བའི་ཁྱད་པར་ཏེ། ཆོས་ཀྱི་དབྱིངས་ནམ་ཡང་དབྲལ་དུ་མི་
རུང་ལ། དྲི་མ་ནི་དབྲལ་དུ་རུང་བའི་ཕྱིར་རོ། །དཔལ་ཕྲེང་ལས། དེ་བཞིན་གཤེགས་པའི་སྙིང་པོ་ནི་
རྣམ་པར་དབྱེ་བ་མེད་པ་དབྲལ་མི་ཤེས་པ་སངས་རྒྱས་ཀྱི་ཆོས་གང་ག་ཀླུང་གི་བྱེ་མ་སྙེད་ལས་འདས་
པས་ནི་མི་སྟོང་ངོ༌། །རྣམ་པར་དབྱེར་ཡོད་པ་དབྲལ་ཤེས་པ་ཉོན་མོངས་པའི་སྦུབས་ཐམས་ཅད་ཀྱིས་
ནི་སྟོང་བ་ལགས་སོ། །ཞེས་སོ། །དེས་ན་གཞིའི་མཐར་ཐུག་ནི་དེ་བཞིན་ཉིད་བདེ་གཤེགས་སྙིང་པོ་
ཉིད་དེ། ཇི་སྐད་དུ། དེ་བཞིན་གཤེགས་པའི་སྙིང་པོ་བསྟན་པའི་མདོ་ལས། སེམས་ཅན་ཐམས་ཅད་
ནི་རྟག་ཏུ་དེ་བཞིན་གཤེགས་པའི་སྙིང་པོ་ཅན་ནོ། །ཞེས་གསུངས་སོ། །དེ་ལྟར་ན་སངས་རྒྱས་ཀྱི་
ལམ་སྒྲུབ་མི་དགོས་ཏེ། ཡོན་ཏན་ཐམས་ཅད་ལྡན་ཞིང་སྐྱོན་ཐམས་ཅད་ཀྱིས་སྟོང་བའི་ཕྱིར་རོ། །ཞེ་
ན༑ རང་གི་ངོ་བོ་དེ་ལྟར་ཡིན་ཡང་ཕྱི་རོལ་གྱི་སྒྲིབ་པ་སེལ་བ་ལ་ལམ་དགོས་པ་ལམ་གྱི་མཐར་ཐུག་
343



»
ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཡིན་ན། འདུལ་བ་ལུང་ལས། གང་ལ་འཕགས་པའི་ལམ་ཡན་ལག་བརྒྱད་སྣང་བ་དེ་ན་དགེ་སྦྱོང་
ཡོད་ཀྱི་མི་སྣང་བ་དེ་ན་མེད་ཅེས་གསུངས་ལ། ཕར་ཕྱིན་ལས། ཕ་རོལ་དུ་ཕྱིན་པ་དྲུག་ནི་ལམ་མོ་
ཞེས་སོགས་རྒྱས་པར་གསུངས་ཤིང་། རྒྱུད་སྡེ་མང་པོ་ལས། སྦྱོར་བ་ཡན་ལག་དྲུག་ལམ་གྱི་མཆོག་ཏུ་
བསྟན་པས་སྦྱོར་དྲུག་ལམ་མཐར་ཐུག་ཏུ་སྟོན་ལ། དེ་ལ་སྦྱོར་དྲུག་ཕར་ཕྱིན་དྲུག་གི་རང་བཞིན་ཡིན་
ལ༑ ཕར་ཕྱིན་དྲུག་ཀྱང་འཕགས་ལམ་བརྒྱད་ཀྱི་ངོ་བོར་གནས་མོད་ཀྱི། ཉན་རང་གི་ཐེག་པར་ཕར་
ཕྱིན་དྲུག་གི་རྣམ་གཞག་མ་གསུངས་ཏེ། གསེ་རུ་ལྟ་བུ་རྣམས་ལ་ནི། །ཕ་རོལ་ཕྱིན་དྲུག་མིང་ཡང་
མེད། །ཅེས་སོ། །ཕར་ཕྱིན་དུའང༌། གསང་འདུས་སོགས་རྒྱུད་སྡེ་རྣམས་ཀྱི་མིང་ཡང་མ་བསྟན་
ཅིང་། སྦྱོར་དྲུག་གི་མན་ངག་རྣམས་ཀྱང་མ་བསྟན་ལ། སྔགས་ཀྱི་ཐེག་པར་ཤེར་ཕྱིན་གསུངས་ཏེ། དྲི་
མེད་འོད་དུ་ཤེར་ཕྱིན་གྱི་ལུང་མང་དུ་དྲངས་པའི་ཕྱིར་རོ། །དེ་བཞིན་དུ་ཤེར་ཕྱིན་ལས་ཉན་རང་གི་
ཐེག་པ་བསྟན་ཏེ། ཇི་སྐད་དུ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལས་ཐེག་པ་གསུམ་རྒྱ་ཆེར་བསྟན་
ཏོ༑ ༑ཞེས་སོ། །ཕྱིར་ཡང་ཆོས་གོང་མ་དེ་འོག་དུ་མི་འབྱུང་ལ། འོག་མ་དེ་གོང་དུ་བྱུང་བ་ནི་མདོ་
རྒྱུད་ཀུན་གྱི་ལུགས་ཡིན་ནོ། །འོ་ན་ཤེར་ཕྱིན་ལ་མ་རྟེན་པར་སངས་རྒྱས་མི་ཐོབ་པས། ཤེས་ཕྱིན་
སངས་རྒྱས་ཐམས་ཅད་ཀྱི་ཡུམ་དུ་བཤད་པ་དང་འགལ་ཞེ་ན། མི་འགལ་ཏེ། འཕགས་ལམ་ཡན་
ལག་བརྒྱད་ལ་མ་རྟེན་པར་ཡང་སངས་རྒྱས་མི་ཐོབ་ལ། དེ་ལྟ་ཅི་སྨོས། དགེ་བཅུའི་ནང་ནས་གང་སླ་
ཤོས་གཅིག་ལ་མ་རྟེན་པར་ཡང་སངས་རྒྱས་མི་ཐོབ་མོད། འོན་ཀྱང་། སྦྱོར་དྲུག་གི་ངོ་བོ། དགེ་བ་
བཅུ་འཕགས་ལམ་ཡན་ལག་བརྒྱད་ཤེར་ཕྱིན་རྣམས་ཡིན་པས། ཤེར་ཕྱིན་སངས་རྒྱས་ཀྱི་ཡུམ་
མ་ཡིན་པར་མི་འགྲོའོ། །འོ་ན་སྦྱོར་དྲུག་ཤེར་ཕྱིན་སོགས་དང་དོན་གཅིག་ན། ཅིའི་ཕྱིར་ཁྱད་པར་དུ་
འཕགས་ཤིངལམ་གྱི་མཐར་ཐུག་ཡིན་ཞེ་ན། དོན་གཅིག་ན་ཡང་མ་རྨོངས་དང༌། །ཐབས་མང་དཀའ་
བ་མེད་པ་དང་། །དབང་པོ་རྣོན་པོའི་དབང་བྱས་པས། །སྔགས་ཀྱི་ཐེག་པ་ཁྱད་པར་འཕགས། །ཞེས་
པ་ལྟར་ཡིན་ནོ། །འབྲས་བུའི་མཐར་ཐུག་ཀྱང་བྲལ་འབྲས་དེ་བཞིན་ཉིད་ཡིན་ཏེ། ཆོས་དབྱིངས་དེ་
ཉོན་སྒྲིབ་དང་བྲལ་བ་ཉན་ཐོས་ཤེས་རབ་ཀྱི་རྣམ་གྲོལ་གྱི། དེའི་སྟེང་དུ་སྙོམས་འཇུག་གི་སྒྲིབ་པ་
དང་བྲལ་པ། གཉིས་ཀའི་ཆ་ལས་རྣམ་གྲོལ་གྱི། བཟུང་རྟོག་གི་སྒྲིབ་དང་བྲལ་བ་གསེ་རུ་ལྟ་བུའོ། །
ཤེས་བྱའི་སྒྲིབ་པ་མ་ལུས་པ་དང་བྲལ་བ་ཡང་དག་པར་རྫོགས་པའི་སངས་རྒྱས་ཀྱི་འབྲས་བུ་ཡིན་
344



སང་
བསྟན་པ་སྤྱི་འགྲེལ་གྱི་འགྲེལ་པ།
པའི་ཕྱིར་རོ། །དེས་ན་སྤང་བྱ་སྤངས་པའི་ཆ་ནས་སྟོབས་བཅུ་མི་འཇིགས་པ་བཞི། སངས་རྒྱས་ཀྱི་
ཆོས་མ་འདྲེས་པ་བཅོ་བརྒྱད་ཀྱང་བྲལ་འབྲས་ཡིན་ཏེ། རྒྱུད་བླ་ལས། བྲལ་དང་རྣམ་པར་སྨིན་པའི་
འབྲས་བུ་ནི། །ཞེས་སོ། །དེ་ལྟར་ན་སངས་རྒྱས་ཀྱི་ཡོན་ཏན་རྣམས་ཀྱང་། ཐོག་མ་ནས་གཞི་ལ་ཡོད་
པ་གློ་བུར་གྱི་དྲི་མས་བསྒྲིབས་ནས་མི་མངོན་ལ། ལམ་ཚོགས་གཉིས་ཀྱི་སྒྲིབ་པ་གློ་བུར་པ་དེ་རྣམས་
བསལ་ནས་གདོད་མ་ནས་ལྷུན་གྲུབ་ཏུ་ཡོད་བཞིན་པའི་གཉུག་མའི་ཡེ་ཤེས་ཡོན་ཏན་གང་གའི་ཀླུང་
གི་བྱེ་མ་སྙེད་དང་ལྡན་པ་མངོན་དུ་གྱུར་པ་ཡིན་གྱི། སྔར་སེམས་ཅན་གྱི་དུས་ན་མེད་པ་གཅིག ལམ་
ཚོགས་གཉིས་ཀྱིས་གསར་དུ་བསྐྱེད་པའི་འདུས་བྱས་ནི་མ་ཡིན་ནོ། །ཞེས་སྔར་དུ་བཤད་ཟིན་ཏེ།
ལང་ཀར་གཤེགས་པའི་མདོ་ལས་ཀྱང་། བཅོམ་ལྡན་འདས་རང་བཞིན་གྱི་འོད་གསལ་བ་མཚན་སུམ་
ཅུ་རྩ་གཉིས་དང་བཅས་པ། སེམས་ཅན་ཐམས་ཅད་ལ་ཡོད་པར་གསུངས་པ་སྟེ། རྟག་བརྟན་ཐེར་
ཟུག་ཏུའང་བརྗོད་ན། འདི་ནི་མུ་སྟེགས་ཀྱི་བདག་ཏུ་སྨྲ་བ་དང་། ཇི་ལྟར་མི་འདྲ་བ་ལགས། བློ་གྲོས་
ཆེན་པོ་ངའི་དེ་བཞིན་གཤེགས་པའི་སྙིང་ པོ་བསྟན་པ་ནི། མུ་སྟེགས་ཅན་གྱི་བདག་ཏུ་སྨྲ་བ་དང་
མཚུངས་པ་མ་ཡིན་ཏེ། ཞེས་སོ། །དེ་ལྟར་སངས་རྒྱས་བཅོམ་ལྡན་ཡོན་ཏན་གྱི་གྲངས་དྲུག་ཅུ་རྩ་བཞི་
འམ། བརྒྱ་བཞི་བཅུ་འམ། གང་གི་ཡོན་ཏན་གྲངས་དང་ནི། །མཐུ་ལ་ཐུག་པ་མ་མཆིས་པས། །རྨད་
བྱུང་བྱིན་རླབས་དཔག་མེད་ཅན། །ཐུབ་དབང་དེ་ལ་ཕྱག་འཚལ་ལོ། །ཞེས་པ་ལྟར་ཡོན་ཏན་གྲངས་
མེད་པ་དང་ལྡན་པའི་དེ་བཞིན་གཤེགས་པ་ཉིད་མངོན་དུ་གྱུར་པ་འབྲས་བུའི་མཐར་ཐུག་ཡིན་ནོ། །
དེ་ཙམ་གྱིས་ཆོས་ཀྱི་མཐར་ཐུག་སྟོན་པའི་བླ་མ་ལ་བཏུད་ནས། གདུལ་བྱ་མཐའ་ཡས་པ་རྣམས་ལ་
ཆོས་ཀྱི་འཁོར་ལོ་བསྐོར་དུ་གསོལ་ཞེས་གསོལ་བ་འདེབས་པ་འདེབས་པའོ། །ཁ་ཅིག་བླ་མའི་བྱིན་
རླབས་ཙམ་གྱིས་འཁོར་བ་ནས་འདྲེན་སྙམ་ནས་གསོལ་འདེབས་ཁོ་ན་གཙོ་བོར་བྱེད་དོ། །དེ་ལྟར་
ན་སངས་རྒྱས་པས་བྱིན་རླབས་དང་ཐུགས་རྗེ་ཆེ་བ་མེད་མོད། གསོལ་བ་མ་བཏབ་ཀྱང་། སེམས་
རྣམས་སངས་རྒྱས་ཀྱི་ས་ལ་དྲངས་ནས་འཁོར་བར་མི་འཁྱམ་ཐང་བ་ལ། ཕན་པར་མཛད་པར་བསྟོད་
པ་ལས། ཕྱི་ཡི་ཡན་ལག་སྟོབས་རྣམས་ཀུན། །ཁྱེད་ཀྱིས་ཡང་དག་སྒྲུབས་ལགས་ཏེ། །ནང་གི་སྟོབས་
རྣམས་མ་ཚང་བས། །སེམས་ཅན་རྣམས་ནི་སྡུག་བསྔལ་ལེན། །ཞེས་གསུངས་པས། སངས་རྒྱས་
འཇིག་རྟེན་དུ་བྱོན་ཡང་སེམས་ཅན་གྱི་དོན་ཆོས་གསུང་བ་ལས་མེད་ལ། སེམས་ཅན་རྣམས་ཀྱིས་
345



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཆོས་དེ་མཉན་ཅིང་ཉམས་སུ་བླངས་པས་གནས་སྐབས་ལྷ་མི་དང་མཐར་ཐུག་སངས་རྒྱས་ཀྱང་
མངོན་དུ་གྱུར་པ་ཐོབ་པའི་ཕྱིར། རྒྱུ་མཚན་འདི་ལྟ་བུའི་སྒོ་ནས་གསོལ་བ་འདེབས་པ་འདི་ནི་གསོལ་
འདེབས་ཁྱད་པར་ཅན་ཡིན་ནོ། །དེ་ལྟ་བས་ན་བདག་ཅག་ལྟ་བུ་བསོད་ནམས་དམན་པའི་སྐྱེ་བོ་ཡང་།
བཅོམ་ལྡན་འདས་ཀྱི་གསུང་རབ་རྒྱ་ཆེན་པོ་རྣམས་སུ་དམ་པ་ཆོས་ཀྱི་ལོངས་སྤྱོད་ལ་ཐོས་བསམ་
གྱིས་བརྩེ་ཞིང་རོལ་བ་ནི། ཚངས་པ་གཙུག་ཅན་གྱིས། བཅོམ་ལྡན་འདས་ལ་ཆོས་ཀྱི་འཁོར་ལོ་
བསྐོར་བར་གསོལ་བ་བཏབ་པའི་དྲིན་ཡིན་པར་ཤེས་པར་འཚལ་ལོ། །
གསུམ་པ་རྗེས་བསྔོ་བ་དང༌། སྨོན་ལམ་གཉིས་ལས། དང་པོ། དགེ་བ་འདི་ཡིས་བདག་དང་
སེམས་ཅན་རྣམས། བྲལ་འབྲས་དོན་དམ་ཆོས་སྐུ་མངོན་གྱུར་ནས། བསྐྱེད་འབྲས་ཀུན་རྫོབ་
གཟུགས་སྐུ་རྣམ་གཉིས་ཀྱིས། །འཁོར་བ་སྲིད་དུ་གཞན་དོན་བྱེད་པར་ཤོག །བུ་མོ་རིན་ཆེན་གྱིས་
ཞུས་པའི་མདོའི་རྗེས་སུ་འབྲངས་ཏེ། རྒྱལ་ཚབ་དམ་པ་བྱས་པས། སྐུ་གསུམ་པོ་དོན་དམ་གྱིས་སྐུ་
དང༌། ཀུན་རྫོབ་ཀྱི་སྐུ་གཉིས་སུ་ཕྱེ་ནས་གསུངས་པ་ལྟར་འདིར་ཡང་དོན་དམ་གྱི་སྐུ་དང་ཀུན་རྫོབ་
ཀྱི་སྐུ་གཉིས་ཐོབ་པར་གྱུར་ཅིག་ཅེས་བསྔོས་པའོ། །སྐུའི་གནས་སྐབས་འདིར། ཉན་ཐོས་པའི་
ལུགས་ཀྱིས་འདུལ་བ་ལུང་ལས། འཕགས་པ་ཀ་ཏ་ཡ་ན་བརྟེན་ནས། ཚེ་དང་ལྡན་པ་གྱད་བུ་ནོར་
གྱིས་དགྲ་བཅོམ་པ་ཐོབ་ནས། འཕགས་པ་ལ་ཞུས་པ། འཕགས་པ་བདག་གིས། བཅོམ་ལྡན་འདས་
ཆོས་ཀྱི་སྐུའི་ཞལ་མཐོང་ནས་གཟུགས་སྐུའི་ཞལ་བལྟར་འགྲོ་བར་ཞུས་པས། སངས་རྒྱས་བཅོམ་
ལྡན་འདས་རྣམས་ནི་ཨུ་དུམ་ཝ་ར་ལྟར་རྒྱ་ལམ་ན་ལན་རེ་ཙམ་ཡིན་ཏེ། མཐོང་བར་དཀའ་བས་སོང་
གཅིག་ཅེས་པ་ལྟར། ཆོས་སྐུ་དང་གཟུགས་སྐུ་གཉིས་སུ་འདོད་ལ། ཐེག་ཆེན་ཐུན་མོང་བ་ལྟར་ན།
ཆོས་སྐུ་ལོངས་སྐུ་སྤྲུལ་སྐུ་གསུམ་དུ་བཞེད་ཅིང་། འགའ་ཞིག་དེའི་སྟེང་དུ་ངོ་བོ་ཉིད་སྐུ་དང་བཞིར་
འདོད་ལ། དེ་ཡང་ངོ་བོ་ཉིད་སྐུ་དོན་དམ་ཡིན་ཡང་ཤེས་བྱ་ནི་མི་མཁྱེན་པར་འདོད་ལ། ཆོས་སྐུ་
ལོངས་སྐུ་སྤྲུལ་སྐུ་ཀུན་རྫོབ་ཡིན་ཞིང་། རྟོགས་པ་ཡེ་ཤེས་ཆོས་སྐུས་ཤེས་བྱ་མཁྱེན་ལ། གཞན་གཉིས་
པོ་གཟུགས་སྐུ་ཡིན་པར་འདོད་ཡོད། དེ་ལྟར་ན། ངོ་བོ་ཉིད་སྐུས་ཤེས་བྱ་མི་མཁྱེན་ན་གཟུགས་སྐུས་
ཤེས་བྱ་མཁྱེན་པ་ལྟ་ཅི་སྨོས། ཁོ་བོ་ཤེས་རབ་མེ་ལྕེ་ནི་སངས་རྒྱས་ཀྱི་བ་སྤུ་ཉག་མ་རེ་རེས་ཀྱང་ཤེས་
བྱ་ཐམས་ཅད་མཁྱེན་པར་འདོད་དེ། མདོ་རྒྱན་ལས། དབང་པོ་ལྔ་རྣམས་གཞན་གྱུར་ན། །དོན་ཀུན་
346



བསྟན་པ་སྤྱི་འགྲེལ་གྱི་འགྲེལ་པ།
འཇུག་དང་ཐམས་ཅད་ལ། །འབྱོར་པ་དམ་པ་ཐོབ་པར་འགྱུར། །ཞེས་གསུངས་སོ། །དེ་ལྟ་བས་ན་
སངས་རྒྱས་ཀྱི་གནས་སྐབས་ན་སངས་རྒྱས་ཀྱི་ཡོན་ཏན་གང་གིས་ཀྱང་ཤེས་བྱ་མི་མཁྱེན་པ་མེད་དོ། །
ཞེས་ཁོ་བོ་ནི་སེང་གེའི་སྒྲ་སྒྲོགས་སོ། །འོ་ན་རྡོ་རྗེ་སྤྱོད་གཅོད་པ་ལས། གང་གིས་ང་ལ་གཟུགས་སུ་
མཐོང་། །ཞེས་སོགས་ཇི་ལྟར་ཡིན། དུས་འཁོར་དུ་མཆོག་མི་འགྱུར་ལས་ཀྱང་། སངས་རྒྱས་གཟུགས་
སྐུ་མ་ཡིན་པར་གསུངས་འདུག་ཅེ་ན། དེ་དག་ནི་སྡུལ་ཕྲན་བསགས་པའི་ངོ་བོ་བེམས་པོ་སྐྱེ་འཇིག་
ཅན་དེ་ལྟ་བུའམ། གདུལ་བྱ་ལ་སྣང་ཚོད་དེ་སངས་རྒྱས་ཀྱི་ངོ་བོ་མུན་ཞེས་པ་སྟེ། གཞན་དུ་ན་རང་
གཞན་གྱི་ལྟ་བ་གཏན་ལ་དབབ་པར། ཐོགས་པ་མེད་པའི་གཟུགས་སངས་རྒྱས་ལ་ཡོད་པའི་ཕྱིར་རོ། །
སྐུའི་རྣམ་གྲངས་ལ། མཚན་ཡང་དག་པར་བརྗོད་པ་ལས། སངས་རྒྱས་སྐུ་ལྔའི་བདག་ཉིད་ཅན། །
ཞེས་སྐུ་ལྔར་གསུངས་ལ། དཔལ་དུས་ཀྱི་འཁོར་ལོར། གནས་སྐབས་བཞི་ཟད་པའི་སྐུ་བཞི་དེ་ལས་
ཕྱེ་བའི་སྐུ་བཅུ་དྲུག་དང༌། རྒྱས་པར་ན་སྐུ་ཐམས་ཅད་པར་འདོད་སྟེ། ཐམས་ཅད་ཀྱིས་ཀྱང་ཤེས་
བྱ་ཐམས་ཅད་མཁྱེན་ནོ། །
སྨོན་ལམ་ནི། ཇི་སྲིད་དེ་མ་ཐོབ་པ་དེ་སྲིད་དུའང་། །འཁོར་ལོ་རིམ་གསུམ་ཁྱད་པར་གསང་
སྔགས་ཀྱིས། །རང་གཞན་བདེ་གཤེགས་སྙིང་པོའི་དྲི་མ་རྣམས། །རིམ་བཞིན་སྦྱོང་ལ་རྟག་ཏུ་བརྩོན་
པར་ཤོག །འདིའི་ཚིག་གི་དོན་ནི་གོང་དུ་བཤད་པ་རྣམས་ཀྱིས་གོ་བར་ཟད་ལ། བསྔོ་བ་དང་སྨོན་
ལམ་གྱི་ཁྱད་པར་ཅི། སེམས་བསྐྱེད་དང་ཡང་བྱེ་བྲག་ཅི་ཞིག་ཡོད་ཅེ་ན། ཐོག་མ་སེམས་བསྐྱེད་ཀྱིས་
ཀུན་ནས་བླངས་བསླངས་ནས། མཇུག་བསྔོ་བས་རྒྱས་འདེབས་ཞེས་གྲགས་ཤིང་། ཕལ་ཆེར་དེ་
ལྟར་བྱེད་ལ། འཕགས་པ་བྱམས་པ་རྒྱལ་པོ་གསེར་མདོག་ཏུ་འཁྲུངས་པ་ན། སངས་རྒྱས་གསེར་
མདོག་འོད་ལ་ལོ་བྱེ་བ་ཕྲག་བརྒྱད་ཅུ་རྩ་བཞིར་ཚད་མེད་པའི་བསྙེན་བསྐུར་རྒྱ་ཆེན་པོས་མཆོད་
ནས་མཇུག་ཏུ་སེམས་བསྐྱེད་པར་བྱམས་པ་འཇུག་པ་ལ་བཤད་ཅིང་། མདོ་གཞན་ལས་ཀྱང་དེ་ལྟ་བུ་
མང་དུ་གསུངས་ལ། ཐོག་མར་བསྔོས་ནས་དགེ་བ་ཕྱིས་བྱེད་པ་ཡང་ཡོད་པས་ངེས་པ་མེད་ལ། བསྔོ་
བ་མཐར་ཐུག་སྨོན་ལམ་གནས་སྐབས་ཟེར་ཡང་དེ་ལས་གོ་བཟློག་པ་ཡང་ཡོད་ཅིང༌། སེམས་
བསྐྱེད་དང་སྨོན་ལམ་མིང་གི་རྣམ་གྲངས་ལྟ་བུ་ཡིན་ཏེ། མདོ་མང་པོར་སེམས་བསྐྱེད་པ་ལ་སྨོན་ལམ་
བཏབ་པོ། །ཞེས་བྱུང་བའི་ཕྱིར་རོ། །བསྔོ་བ་ལ་ཆེ་ཆུང་གང་ཡིན་ཡང་བསྔོ་རྒྱུའི་དགེ་བ་གཅིག་དགོས་
347



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཏེ༑ བསྔོ་རྒྱུའི་དགེ་བ་དེ་དར་ལྟ་བུ་ལ་བཙོ་སླག་མཁན་གྱིས་དར་དེ་ཁ་དོག་གང་འདོད་དུ་བསྒྱུར་བ་
ལྟར། དགེ་བ་དེ་བསྔོ་བས་གང་འདོད་དུ་བསྒྱུར་བའི་ཕྱིར་རོ། །ཐེག་ཆེན་གྱི་བསྔོ་བ་སྐྱོན་མེད་ནི།
ལམ་ཤེས་ཀྱི་བསྔོ་བའི་སྐབས་སམ། ཕལ་པོ་ཆེའི་རྡོ་རྗེ་རྒྱལ་མཚན་གྱི་ལེའུ་འམ། ཕུང་པོ་གསུམ་པའི་
མདོ་འམ། ཡོངས་སུ་བསྔོ་བའི་ལེའུ་འམ། སྡོང་པོ་བཀོད་པ་སོགས་བལྟའོ། །སྨོན་ལམ་ལ་ཚུལ་
ཁྲིམས་རྣམ་པར་དག་པ་གྲོགས་སུ་དགོས་ཏེ། ཚུལ་ཁྲིམས་དང་ལྡན་པས་སྨོན་པ་འགྲུབ་ཀྱི་ཞེས་སོགས་
རྒྱས་པར་འོད་སྲུང་གི་པུར་ལུང་བསྟན་པར་གསུངས། སེམས་བསྐྱེད་དང་སྨོན་ལམ་ལ་དགེ་བ་སྔོན་
དུ་མ་སོང་ཡང་བྱར་རུང་ངོ་ཞེས་འགའ་ཞིག་ཟེར་ལ། བསྐལ་བ་བཟང་པོར་སངས་རྒྱས་སྟོང་གི་སེམས་
བསྐྱེད་རྣམས་ལ་ཆུང་བ་རྩའི་མེ་སྒྲོན་ནམ། རས་ཁ་ཚར་རེ་ཙམ་ཕུལ་ཞིང་། ཆེ་བ་འཁོར་ལོས་བསྒྱུར་
བར་གྱུར་ནས་རིན་ཆེན་སྣ་བདུན་གླིང་བཞི་དང་བཅས་པ་ཕུལ་ནས་སེམས་བསྐྱེད་འདུག་ལ་འདི་དག་
གི་རྣམ་གཞག་རྒྱས་པ་ནི་རེ་ཞིག་བཞག་གོ །སྟོན་པ་མ་གྲོས་གནས་པའི་ཀླུ་བདག་སྟེ། །སྡེ་སྣོད་རྣམ་
བཞིའི་ཆུ་ཀླུང་བཞི་འབབ་ཅིང་། །རྣམ་དག་དགོངས་འགྲེལ་ཆུ་ཕྲན་མང་པོར་བཅས། །ཀུན་ཀྱང་མི་
གནས་མྱང་འདས་རྒྱ་མཚོར་འབབ། །ཅེས་པ་ནི་བསྡུ་བའི་ཚིགས་བཅད་དོ། །དེ་ལྟར་བསྟན་པ་སྤྱི་
འགྲེལ་གྱི་བཤད་པ་འདི་བདག་གིས་ཉམས་སུ་མྱོང་བ་འམ་རྒྱུད་ལ་སྐྱེས་པ་མ་ཡིན་མོད། འོན་ཀྱང་
བླ་མ་མཁས་པ་རྣམས་ལ་གཏུག་ཅིང་། མདོ་རྒྱུད་ཀྱི་བཀའ་བསྟན་བཅོས་མང་པོ་ལ་ཐོས་པ་བྱས་པ་
དང༌། དོན་ལ་བརྟགས་ཤིང་ཡི་གེར་བྲིས་པ་མ་གཏོགས་རང་བཟོའི་བཤད་པ་མེད་དེ། སྐྱོན་དང་
ཉེས་དམིགས་མཐོང་བའི་ཕྱིར་རོ། །ཇི་སྐད་དུ། དེ་བཞིན་གཤེགས་པ་བདུན་གྱི་སྔོན་གྱི་སྨོན་ལམ་གྱི་
ཁྱད་པར་རྒྱས་པའི་མདོ་ལས་བྱུང་བ། གང་དག་མང་དུ་ཐོས་པ་དེ་དག་ལྷག་པའི་ང་རྒྱལ་ཅན་དུ་འགྱུར་
ལ༑ ང་རྒྱལ་གྱི་དབང་གིས་གཞན་དག་ལ་ཕྲག་དོག་བྱེད་ཅིང་དམ་ཆོས་ལ་དབང་ཟ་བར་འགྱུར་རོ། །
མི་བླུན་པོ་དེ་དག་ནི་བདག་ཉིད་ཀྱང་ལམ་ངན་པར་ཞུགས་ལ། སེམས་ཅན་བྱེ་བ་ཕྲག་ཁྲིག་བརྒྱ་སྟོང་
དུ་མ་དག་ཀྱང་གཡང་ས་ཆེན་པོར་ལྟུང་བར་བྱེད་དོ། །ཞེས་དང་མདོ་གཞན་ལས་ཀྱང་ཉེས་པ་མང་དུ་
མཐོང་བའི་ཕྱིར་རོ། །འོ་ན་ཁྱེད་ཀྱིས་འདིར། རང་རང་ངོ་བོས་སྟོང་པའི་ཕྱིར་ཞེས་རང་སྟོང་ཡིན་པ་ལ།
རང་སྟོང་ལས་ལྷག་པའི་གཞན་སྟོང་དང་། སེམས་ཅན་རྣམས་སངས་རྒྱ་རུང་ཡིན་པ་ལ་སེམས་ཅན་
ལ་དང་པོ་ཉིད་ནས་སངས་རྒྱས་ཡོད་པ་དང༌། བསྡུས་རྒྱུད་ཀྱི་དབང་རྣམས་དྲང་དོན་ཡིན་པ་དང༌།
348



བསྟན་པ་སྤྱི་འགྲེལ་གྱི་འགྲེལ་པ།
སྟོང་གཟུགས་རྣམ་སྒོམ་པའི་ཉམས་ལ་གང་ཡང་འཆར་ཞེས་ཉམས་སྣང་ཡིན་པ། ཁྱེད་དོན་དམ་དུ་
འདོད་པ་དང༌། རྟེན་ཅིང་འབྲེལ་འབྱུང་མ་གཏོགས་པའི། །ཆོས་འགའ་ཡོད་པ་མ་ཡིན་ནོ། །ཞེས་
གསུངས་པ་ལ། ཁྱེད་རྟེན་འབྲེལ་འདས་པའི་ཆོས་ཡོད་པར་འདོད་པ་དང༌། སྣང་མེད་གནས་པའི་
རྣལ་འབྱོར་པ། །དེ་ཡིས་ཐེག་པ་ཆེན་པོ་མཐོང༌། །ཞེས་གསུངས་པ་ལ། ཁྱེད་དེ་ལས་ལྷག་པའི་
བསྔགས་པ་དང་བཅས་པའི་དབུ་མ་འདོད་པ་དང་། སྲིད་གསུམ་གང་ཡིན་ལ་འཁོར་བས་ཁྱབ་པ་ལ།
ཁྱེད་དོན་དམ་གྱི་སྲིད་གསུམ་འདོད་པ་དང་། སྐྱོན་བརྒྱད་ལས་ནི་གྲོལ་བའི་ཕྱིར་ཞེས་ཚོར་བ་བདེ་བ་
བསམ་གཏན་བཞི་པ་ནས་ཀྱང་སྤོང་པར་འདོད་པ་ལ། ཁྱེད་མཐར་ཐུག་གི་འབྲས་བུའང་བདེ་བ་ཆེན་
པོར་འདོད་པ་སོགས། ལུང་རིགས་མང་པོ་སོགས་དང་མི་མཐུན་པས་རྣམ་དག་མ་ཡིན་ནོ་ཞེ་ན།
བཀའ་འཁོར་ལོ་གཉིས་པོ་བསྡུས་རྒྱུད་འགའ་ཞིག་དུ་འདི་དག་མ་བྱུང་བས་ཁྱེད་བློར་མི་ཤོང་བ་
བདེན་ཡང་དེ་ཙམ་གྱི་སྐུར་པ་གདབ་པར་མི་རིགས་ཏེ། དཔལ་བདེ་མཆོག་གི་རྒྱུད་ལས། མོས་པ་དུ་
མའི་སེམས་ཅན་ལ། །སྤྱོད་པ་སྣ་ཚོགས་སྟོན་མཛད་པས། །སྣ་ཚོགས་ཚུལ་གྱིས་གདུལ་བྱས་ལ། །སྣ་
ཚོགས་ཆོས་ནི་སྟོན་པ་ཡིན། །ཟབ་མོའི་ཆོས་ནི་སྟོན་པ་ལ། །གལ་ཏེ་མོས་པར་མ་གྱུར་ཀྱང་། །སྨོད་
པ་དག་ཏུ་མི་བྱ་སྟེ། །ཆོས་ཉིད་བསམ་མི་ཁྱབ་དྲན་བྱ། །ཞེས་གསུངས་པས་བདེ་བར་གཤེགས་པས་
མཐའ་ཡས་པ་མཐའ་ཡས་པའི་གདུལ་བྱ་རྣམས་ལ་མཐའ་ཡས་པ་མཐའ་ཡས་པའི་ཆོས་ཀྱི་སྒོ་མོ་
གསུངས་ལ། འདི་ནི་གསུང་རབ་ཐམས་ཅད་ཀྱི་སྤྱིའི་འགྲེལ་པ་ཁྱད་པར་དུ་འཁོར་ལོ་ཐ་མ་དང་། དུས་
ཀྱི་འཁོར་ལོ་དང་། དྲི་མེད་འོད་དང་། བྱམས་ཆོས་ཀྱི་གཙོ་བོ་རྒྱུད་བླ་དང་། ཆོས་དབྱིངས་བསྟོད་
པ་སོགས་རྣམས་སུ་གསུངས་པའི་དོན་ཡིན་ནོ། །དེ་ལ་འགའ་ཞིག་ན་རེ། འདི་དག་སྒྲ་ཇི་བཞིན་པ་མ་
ཡིན་ཏེ། དགོངས་པ་ཅན་ཡིན་པའི་ཕྱིར། ཞེ་ན། དགོངས་པ་ཅན་ཐམས་ཅད་ལ་སྒྲ་ཇི་བཞིན་པ་མ་
ཡིན་པས་མ་ཁྱབ་སྟེ། རྒྱུད་སྡེ་ཐམས་ཅད་མཐའ་དྲུག་གིས་བཤད་པ་བཞིན། མདོ་སྡེ་རྣམས་ལའང་།
ཤེས་པར་བྱེད་དགོས་ཏེ། མཐའ་དྲུག་ནི་དགོངས་པ་དགོངས་མིན། དྲང་དོན་ངེས་དོན། སྒྲ་ཇི་བཞིན་
པ༑ སྒྲ་ཇི་བཞིན་པ་མ་ཡིན་པ་གཉིས་ཏེ་དྲུག་ལའང་། དགོངས་པ་ཅན་ལའང་། སྒྲ་ཇི་བཞིན་པ་དང་
སྒྲ་ཇི་བཞིན་པ་མ་ཡིན་པ་གཉིས་ལས། སྒྲ་ཇི་བཞིན་མ་ཡིན་པ་ནི་བསྒྱུར་བ་ལ་ལྡེམ་པོར་དགོངས་པ་
ལྟ་བུའོ། །འདི་ནི་སྒྲ་ཇི་བཞིན་པའོ། །ཚུལ་འདི་ནི་བསྒྲུབ་པ་ནན་ཏན་སྙིང་པོར་མཛད་པའི་བླ་མ་ཚུལ་
འo



ཇོ་ནང་དཔེ་ཚོགས།
སྤྱིའི་དེབ་སོ་གཉིས་པ།
ཤེ༑ བླ་མ་ཇོ་བདན་པ་རྣམ་པ་གཉིས་ཀྱིས་བསྐུལ་ནས། བསྟན་པ་སྤྱི་འགྲེལ་འདི་ལ་བཤད་པ་ཞིབ་
ལ་འདུས་པ། བླུན་སྐད་ཡིན་ཡང་མི་སྟོ། མེད་ཁ་མེད་རྣམས་ལ་འཕྲོས་དང་བཅས་པ་ཅིག་གྱིས་ཤིག་
ཅེས་བསྐུལ་ནའང་། ལེ་ལོའི་དབང་གིས་ལུས་པ་ན། མཁན་ཆེན་དཔལ་ལྡན་གྲུབ་དང་བཅས་པས་
གསུང་ཡང་ཡང་བྱོན་པའི་དོན་ལ། རྒྱ་བོད་ཀྱི་སྔ་རབས་པ་འགའ་ཞིག་གིས་བཤད་སྲོལ་ཁོ་ན་ལ། ཧ་
ཅང་མི་ཞེན་པར་བློ་བཟུའ་བོར་གནས་པའི་སྒོ་ནས། ལུང་རིགས་ཀྱིས་དཔྱོད་ཤེས་པ། ཟབ་པ་དང་རྒྱ་
ཆེ་བ་ལ་མོས་པ་རྣམས་ལ་ཕན་པ་སྲིད་སྙམ་ནས། ཤེས་རབ་མེ་ལྕེ་ཞེས་བྱ་བས། ལ་ཞིང་གི་གཙུག་
ལག་ཁང་དུ་སྦྱར་བའོ།། ༈ །།
དོལ་པོ་འཁྲུངས་པའི་བཙུན་པ་དོལ་པོ་བས། །
མདོ་སྔགས་གཉིས་ཀྱི་བཤད་པ་མདོ་ཙམ་ཞིག །
བསྟན་པ་སྤྱི་འགྲེལ་འདི་ནི་བསྟན་པ་གང་། །
ཤེས་རབ་མེ་ལྕེས་ཕྱོགས་ཙམ་ཤེས་ནས་བཤད། །
རྣམ་གཞག་འདི་ནི་ཀུན་མཁྱེན་ཇོ་ནང་པའི། །
བཞེད་པ་བཞིན་དུ་ཕལ་ཆེར་བྲིས་པ་ལགས། །
འཁྲུལ་པ་མཆིས་ན་འཕགས་པའི་ཚོགས་རྣམས་ཀྱིས། །
བདག་གི་འཁྲུལ་པའི་རྩ་བ་གཅད་དུ་གསོལ། །
གལ་ཏེ་ཆོས་དང་མཐུན་པ་ལེགས་སྨྲས་ན། །
བསོད་ནམས་ནམ་མཁའི་ཚད་ཀྱི་རྗེས་འགྲོ་དེས། །
འཁོར་བ་ངན་སོང་འཁྱམ་པའི་སྐྱེ་དགུ་རྣམས། །
རྣམ་དག་ལྟ་བའི་མིག་ཕྱེ་ཐར་བར་ཤོག །
བཤད་པ་འདི་ཡིས་བླ་མ་རྣམ་གཉིས་ཀྱི། །
ཐུགས་དགོངས་གལ་ཏེ་ཚིམ་པར་མ་གྱུར་ན། །
ཤིང་ཁུར་བཏུ་ཐབས་དེ་ལས་མ་བྱུང་པས། །
ཇོ་མོ་དགུ་ལ་མ་སྨན་པ་དང་འདྲ། ། །
35



བསྟན་པ་སྤྱི་འགྲེལ་གྱི་འགྲེལ་པ།
འོན་ཏེ་ཁྱེད་ཀྱི་ཐུགས་དང་འཕྲོད་ལགས་ནའང་། །
ཆོས་བཞིན་སྨྲས་པར་གསལ་བས་དོན་ཆེ་མོད། །
དེ་ཡང་སངས་རྒྱས་ཉིད་ཀྱི་རྣམ་འཕྲུལ་ཡིན། །
རྒྱལ་བའི་ཉན་ཐོས་ཞེས་པའི་ལུང་གི་ཕྱིར། །
གངས་རིའི་ཁྲོད་འདིར་སྔོན་ཆད་མ་གྲགས་པའི། །
དོན་ཟབ་ལེགས་བཤད་གསར་པའི་དགའ་སྟོན་འདི། །
བརྟན་པ་མེད་པའི་མཆོད་སྦྱིན་ཆེན་པོ་བཞིན། །
ཤེས་རབ་མེ་ལྕེས་ཅི་བདེར་བྱིན་ཟིན་ནའང་། །
བཟུ་བོར་གནས་ཤིང་རྣམ་དཔྱོད་རབ་གསལ་བ། །
ཤེས་ལྡན་དོན་གཉེར་སྐྱེ་བོ་འོངས་པ་ན། །
སྦུར་པའི་སྐུ་འབག་འདྲ་བའི་ཡི་གེ་འདིས། །
མིག་གི་དབང་པོའི་བྲང་ནས་ཕུལ་གྱིས་དོགས། །
དེ་ཕྱིར་དཀར་འཇམ་ཤོག་གུའི་དོ་ར་རུ། །
གཉེན་ལྡེམ་རྣམ་འགྱུར་ཡི་གེའི་གར་མཁན་ལ། །
འོངས་ནས་བློ་གསལ་སྐྱེ་བོ་ལྟད་མོ་པའི། །
ཚོགས་རྣམས་དགའ་བ་རྒྱས་པའི་མིག་གིས་ལྟ། །
ཡང་སྨྲས་པ།
སྡུག་རྒན་སྤུ་པུད་ནོར་མེད་གཉེར་མགོ་བ། །
མི་ཆོས་མི་ཤེས་ལྷ་ཆོས་མི་ནུས་ཞེས། །
རྣམ་སྲས་ (དང་ནོར་རྒྱུན་མ་དང་རྒོད་པོ་དང་）ཕྱུག་ ་པོ་རྣམས་)དང༌། །
ཡུལ་མི་ཕལ་གྱིས་བརྙས་ཤིང་དོར་ལགས་ཀྱང་། །
བློ་གྲོས་བཞིན་ལེགས་ཐོས་པའི་ནོར་གྱིས་ཕྱུག །
སྤོབས་པའི་རྣམ་འགྱུར་ཤིན་དུ་འཚམ་མོ་ཞེས། །
35



སྤྱིའི་དེབ་སོ་གཉིས་པ།
་
ཇོ་ནང་དཔེ་ཚོགས།
མིག་ཟུར་ཡང་ཡང་བལྟ་བ་དབྱངས་ཅན་མའི། །
སྙིང་སྡུག་ཤེས་རབ་མེ་ལྕེས་བྱས་པར་གྱུར། །
ལ་ལའི་ཡིད་དུ་མི་འོང་གང་ཡིན་དེ། ། ག་ད
ལ་ལའི་ཡིད་དུ་འོང་བར་སྣང་བས་ན། །
སྣང་བ་འདི་ནི་གཅིག་ཏུ་མི་བདེན་ཞེས། །
བློ་ལྡན་རྣམས་ཀྱིས་མཁྱེན་པར་མཛད་དུ་གསོལ། །
དགེ་ཞིང་བཀྲ་ཤིས། དགེ་ལེགས་སུ་གྱུར་ཅིག ཞུས་དག་གཅིག་གྲུབ།། །།
མ་ཡིག་འབྲས་སྤུངས་དཔེ་རྙིང་། ཕྱི་ལ། ༥༥༨ ཡིན། །
རྟགས་འདི་དོགས་པ་ཡོད་རིགས་ཟུར་དུ་བཅོས་ཁུལ་བྱས་ཡོད། […]
ཚིག་རྡོག་གཉིས་ལྷག་ལ་རྟགས་འདི་ཡོད་པས་གང་འོས་དཔྱད་དགོས། [ [ ] ་ ་
352



པར་བྱང་སྨོན་ཚིག
ཨོཾ་སྭ་སྟི། །
ཆོས་སྐུ་ཀུན་ཁྱབ་བདེ་སྟོང་ཟུང་འཇུག་དབྱིངས། །
བརྟན་གཡོ་ཀུན་གྱི་སྲོག་ཏུ་རྟག་བཞུགས་ཀྱང་། ། །
མ་རྟོགས་འགྲོ་ཀུན་སྒྲིབ་གཉིས་ལེགས་བསལ་ཕྱིར། །
མདོ་དོན་མཐར་ཐུག་ཟབ་ཆོས་ཐང་མར་བརྡལ། །
རྒྱུད་རྒྱལ་ཆུ་གཏེར་དངོས་གྲུབ་རླབས་ཕྲེང་འཁྲིགས། །
ཟབ་དོན་ནོར་བུའི་ཕུང་བོ་འབུམ་བརྡལ་ལས། །
རྨད་བྱུང་ལེགས་བཤད་སྦྱོར་བ་འདིར་འོངས་པ། །
དུས་གསུམ་སངས་རྒྱས་སྲས་བཅས་བསྐྱེད་པའི་ཡུམ། །
སྒྲུབ་པའི་ཐབས་མཆོག་རྣམ་པར་དག་པ་འདི། །།
སྐལ་ལྡན་འགྲོ་ལ་དར་ཞིང་རྒྱས་པའི་ཕྱིར། །
གྲངས་མེད་གླེགས་བམ་སྣང་བརྙན་འབད་མེད་དུ། །
སྤེལ་ཕྱིར་སྤར་འཕྲུལ་གསར་བསྐྲུན་མཛད་པ་འདི། །
དངོས་དང་བརྒྱུད་ནས་གང་འབྲེལ་ཐམས་ཅད་ཀྱིས། །
མཐུན་རྐྱེན་ཡོན་སྦྱར་ལྷག་བསམ་རྣམ་པར་དག །
བསྟན་དང་འགྲོ་ལ་ཕན་ཕྱིར་འབད་པས་བསྒྲུབས། །
ཕྱི་ནང་གསང་བའི་བར་ཆད་དབྱིངས་སུ་ཞི། །
འདི་ལས་རྒྱ་ཆེར་བསོད་ནམས་གང་འགྲུབ་པ། །
སྲིད་ཞིའི་ལེགས་བྱས་ཀུན་དང་ལྷན་ཅིག་ཏུ། །
350



ཡོངས་སུ་ཞུགས་པས་མཐའ་ཡས་འགྲོ་བ་ཀུན། །
བླ་མེད་རྒྱལ་བའི་ས་ལ་འཁོད་པར་ཤོག །
ལས་འདིར་འབད་རྩོལ་འབྲེལ་བ་གང་ཡོད་དང་། །
ཕ་མའི་གཙོར་གྱུར་འབྲེལ་ཐོག་འདས་ལྡན་དང་། །
སྐྱེ་བོ་སྲིད་པའི་ལམ་ལ་གནས་པ་ཀུན། །
སྐུ་བཞི་མཆོག་གི་རྒྱལ་སར་བསྒྲོད་པར་ཤོག ། །
ཇི་སྲིད་བྱང་ཆུབ་སྙིང་པོའི་བར་དུ་ཡང་། །
ཚེ་རིང་ནད་མེད་ལོངས་སྤྱོད་རྒྱས་པ་དང༌། །་
བདུད་ཀྱི་ལས་དང་མི་མཐུན་ཕྱོགས་ཀུན་ཞི། །
བསམ་པའི་དོན་ཀུན་ཡིད་བཞིན་འགྲུབ་པར་ཤོག །
སྤར་འདི་བཞུགས་པའི་ཡུལ་ཕྱོགས་ཐམས་ཅད་དུ། །
དུས་བཞི་སྙོམས་ཤིང་ལོ་ཕྱུག་རྟག་ཏུ་ལེགས། ། །
འཐབ་རྩོད་འཁྲུག་པའི་མིང་ཙམ་མེད་པ་དང་། །
བཀྲ་ཤིས་དཔལ་འབར་འཛམ་གླིང་རྒྱན་དུ་ཤོག ། །
ཅེས་པ་འདི་ཡང་གང་ལའང་སྦྱར་ཆོག་པའི་སྤར་བྱང་སྨོན་ཚིག་ཏུ་ངག་དབང་ཡོན་ཏན་བཟང་པོས་སྨོན་པའོ། །
354



དཔེ་སྒྲིག་འགན་ཁུར་པ།
ཞུ་དག་འགན་ཁུར་པ། །
ལག་བསྟར་གཙོ་སྒྲིག་པ།
ཞུ་དག་པ།
གློག་ཀླད་ཡིག་སྒྲིག་པ། །
དེབ་གཞིའི་བཟོ་འགོད་པ། །
མདུན་ཤོག་མཛེས་རིས་པ།
འཕྲིན་ལས་རྒྱལ་མཚན།
འགྲོ་འདུལ་རྒྱ་མཚོ། སྒྲོལ་མ་ཆོས་མཚོ།
ངག་དབང་གསུང་སྙན། ཐུབ་དབང་།
དཔེ་རྙིང་དག་སྒྲིག་ཚན་ཆུང་། །
ཐུབ་དབང་། ཁམ་པོ། གཙང་ཆོས་འཛིན། ཤེས་རབ་རྡོ་རྗེ།
ངག་དབང་གསུང་སྙན། །
ངག་དབང་ཀུན་དགའ་འཇམ་དབྱངས་བློ་གྲོས།
ཀརྨ་རྡོ་རྗེ་ཚེ་རིང་།
༄༅། །འོད་གསལ་རྒྱུན་གྱི་བཤད་པ། (སྤྱིའི་དེབ 32)
གཙོ་སྒྲིག་པ།
དཔེ་སྐྲུན་མཁན།
འགྲེམས་སྤེལ་མཁན།།
གནས་ཡུལ།
སྦྲག་སྲིད་ཨང་གྲངས།
ཁ་པར་ཨང་གྲངས།
པར་འདེབས་མཁན།
བརྒྱུད་འཚོང་མཁན། །
དེབ་ཚད།
པར་ཤོག
པར་གཞིའི་སྒྲིག་ཐེངས།
པར་ཐེངས།
པར་གྲངས།
དཔེ་རྟགས།
ངག་དབང་ཀུན་དགའ་འཇམ་དབྱངས་བློ་གྲོས།
མི་རིགས་དཔེ་སྐྲུན་ཁང་།
མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང་།
པེ་ཅིན་ཧོ་ཕིང་ལི་བྱང་ལམ་ཨང་14པ།
100013
010 - 64227665
པེ་ཅིན་གྲོང་ཁྱེར་དབྱི་ཧུའེ་པར་ཁང་ནས་པར་བཏབ།
རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་།
787mm x960mm 1/16
23.25
2010ལོའི་ཟླ་10པར་པར་གཞི་དང་པོ་བསྒྲིགས། །
2010ལོའི་ཟླ8པར་པེ་ཅིན་དུ་པར་ཐེངས་དང་པོ་བརྒྱབ།
0001 -2500
ISBN 978 -7-105 -11113 -8/B : 467
རིན་གོང་། སྒོར་39.00



图书在版编目(CIP)数据,
觉囊光净论著:藏文/阿旺更嘎·嘉阳乐住主编,
-北京:民族出版社,2010.8
(藏族十明文化传世经典丛书·觉囊派系列丛书;32)
| ISBN 978-7-105 -11113-8
1.0觉… 1.0阿…. 1.0大乘 - 佛经-研究-藏,
语言学 IV. OB946.6
中国版本图书馆 CIP 数据核字(2010)第168781号
民族出版社出版发行
(北京市和平里北街14号 邮编 100013)
http://www.mzcbs.com
北京市艺辉印刷厂印刷
全国各地新华书店经销
(藏编室电话:64275311 藏文发行科电话:64227665)
2010年10月第1版 2010年10月北京第1次印刷
开本:787mm x960mm 1/16 印张:23.25
印数:0001-2500 册,
ISBN 978-7-105 -11113-8/B.467(藏 196)
定价:39.00



9 Founda
S
olie
03.32
Jonang
la
the



责任编辑次勒降泽
18 དུས་འཁོར་མཆན་འགྲེལ། སྟོད་ཆ། (ཇོ་ནང་ཕྱོགས་ལས་རྣམ་རྒྱལ་གྱི་གསུང་པོད་གཉིས་པ།)
19 དུས་འཁོར་མཆན་འགྲེལ། བར་ཆ། (ཇོ་ནང་ཕྱོགས་ལས་རྣམ་རྒྱལ་གྱི་གསུང་པོད་གསུམ་པ།) |
0 དུས་འཁོར་མཆན་འགྲེལ། སྨད་ཆ། (ཇོ་ནང་ཕྱོགས་ལས་རྣམ་རྒྱལ་གྱི་གསུང་པོད་བཞི་པ།) །
གཞི་ལམ་འབྲས་བུའི་ངོ་སྤྲོད། (ཇོ་ནང་ཕྱོགས་ལས་རྣམ་རྒྱལ་གྱི་གསུང་པོད་ལྔ་པ།)
༄༅ འཁྲུལ་འཇོམས། (ཇོ་ནང་ཕྱོགས་ལས་རྣམ་རྒྱལ་གྱི་གསུང་པོད་དྲུག་པ།)
བསྟན་འགྱུར་དཀར་ཆག (ཇོ་ནང་ཕྱོགས་ལས་རྣམ་རྒྱལ་གྱི་གསུང་པོད་བདུན་པ།)
ས་པ། (ཀུན་སྤངས་ཐུགས་རྗེ་བརྩོན་འགྲུས་ཀྱི་གསུང་པོད་དང་པོ།)
ཅ གསལ་སྒྲོན་རྣམ་བཞི། (གྲུབ་ཆེན་ཡུ་མོ་ཡབ་སྲས་ཀྱི་གསུང་པོད་དང་པོ།)
26 མདོ་སྡེ་རྒྱན་གྱི་རྣམ་བཤད། (ས་བཟང་མ་ཏི་པཎ་ཆེན་གྱི་གསུང་པོད་བདུན་པ། )
༡ བྱ་བ་ཀུན་ལས་བཏུས་པ། (ས་བཟང་མ་ཏི་པཎ་ཆེན་གྱི་གསུང་པོད་བརྒྱད་པ།)
8 ཀ་ལཱ་པའི་མདོའི་རྣམ་བཤད། (ས་བཟང་མ་ཏི་པཎ་ཆེན་གྱི་གསུང་པོད་དགུ་པ། )
» ངོ་སྤྲོད་རྒྱུད་གསུམ་གསལ་བྱེད། (འབྲི་གུང་ལོ་ཙཱ་བ་མ་ཎི་ཀ་ཤྲཱི་ཛྙཱ་ནའི་གསུང་པོད་དང་པོ།)
3) བསྟན་པ་སྤྱི་འགྲེལ་གྱི་འགྲེལ་བ། (གྷ་རུང་པ་ལྷའི་རྒྱལ་མཚན་གྱི་གསུང་པོད་དང་པོ།) |
30 རྒྱུད་བླ་མའི་འགྲེལ་བ། (རིན་ཆེན་ཡེ་ཤེས་དང་ཡེ་ཤེས་རྡོ་རྗེ་གཉིས་ཀྱི་གསུང་པོད་དང་པོ།)
འོད་གསལ་རྒྱན་གྱི་བཤད་པ། (ཆོས་རྗེ་ཉ་དབོན་པའི་གསུང་པོད་གསུམ་པ།)
33 བཤེས་འཕྲིན་རྣམ་བཤད། (རྗེ་བཙུན་ཏཱ་ར་ནཱ་ཐའི་གསུང་པོད་གཉིས་པ།) །



Jonangpa
༄༅། །དཔལ་ལྡན་རྒྱལ་བ་ཇོ་ནང་པ།
མན་ངག་བསྒོམ་པའི་ལུང་དང་རབ་ལྡན་ཡང༌། །
ཡང་དག་ཐོས་པའི་མིག་དང་མི་ལྡན་ན། །
མདོ་རྒྱུད་བསྟན་བཅོས་ལེགས་བཤད་རྩོད་པ་གསུམ། །
དམུས་ལོང་མྱ་ངན་གང་དུ་འཁྱམས་དང་མཚུངས། །
ཉ་དབོན་པས།
IsBN 978-7-105-11113-8
97871051 11 13a">
འ0m
